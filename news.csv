Date,Url,Content 
8/1/2011,https://www.thaipbs.or.th/news/content/26028,"สถานการณ์น้ำท่วมหลายพื้นที่ในภาคเหนือยังน่าเป็นห่วง โดยเฉพาะที่จังหวัดลำปาง เจ้าหน้าที่ต้องเร่งเข้าไปช่วยเหลือชาวบ้านที่ติดอยู่ในบ้าน หลังน้ำป่าที่ไหลหลากเข้าท่วม 5 หมู่บ้าน ในอำเภอแม่เมาะ และ ระดับน้ำยังเพิ่มสูงขึ้นอย่างต่อเนื่อง
เจ้าหน้าที่กู้ภัยเทศบาล และ เจ้าหน้าที่การไฟฟ้าฝ่ายผลิตแม่เมาะ เร่งอพยพชาวบ้าน หมู่บ้านหางฮุง และ ห้วยเป็ด ตำบลแม่เมาะ อำเภอแม่เมาะ จังหวัดลำปาง ออกจากพื้นที่ หลังน้ำจากห้วยแม่เมาะไหลทะลักเข้าท่วมตั้งแต่เช้ามืดที่ผ่านมา ขณะที่เจ้าหน้าที่ตั้งศูนย์ช่วยเหลือผู้ประสบอุทกภัย พร้อมประสานงานศูนย์ป้องกันและบรรเทาสาธารณภัยเขต 10 ลำปางเพื่อขอสนับสนุนเรือท้องแบน รวมทั้งรถยนต์ขนาดใหญ่ เข้าไปช่วยผู้ประสบภัย เพราะระดับน้ำยังคงเพิ่มสูงขึ้นอย่างต่อเนื่อง แม้ฝนจะหยุดตกแล้วก็ตาม

เช่นเดียวกับที่จังหวัดแม่ฮ่องสอน ชาวบ้านต้องเร่งขนย้ายผลผลิตทางการเกษตรหนีน้ำ หลังแม่น้ำปายเอ่อท่วมบ้านทุ่งกองมู และ บ้านสบสอย ตำบลปางหมู อำเภอเมืองแม่ฮ่องสอน ล่าสุดนายกำธร ถาวรสถิตย์ ผู้ว่าราชการจังหวัดแม่ฮ่องสอนสั่งนายอำเภอทั้ง 7 อำเภอติดตามสถานการณ์น้ำป่าอย่างใกล้ชิดโดยเฉพาะที่อำเภอปาย หลังน้ำป่าไหลหลากเข้าท่วมพื้นที่ตำบลแม่นาเติง จนเจ้าหน้าที่ต้องเร่งอพยพนักท่องเที่ยวชาวต่างชาติไปอยู่ในที่ปลอดภัย"
8/2/2011,https://www.thaipbs.or.th/news/content/26139,"ฝนที่ตกต่อเนื่องในภาคเหนือทำให้ประชาชนยังต้องเฝ้าระวังสถานการณ์น้ำท่วมอย่างต่อเนื่อง ขณะที่คืนที่ผ่านมา เกิดน้ำป่าไหลหลากในพื้นที่อำเภอพบพระ จังหวัดตาก
เจ้าหน้าที่เทศบาลตำบลพบพระ อำเภอพบพระ จังหวัดตาก นำรถบรรทุกน้ำเข้าช่วยชาวบ้านเสรีราษฎรใหม่ ตำบลช่องแคบ ล้างทำความสะอาดบ้านเรือน หลังฝนที่ตกต่อเนื่องทำให้น้ำป่าและดินโคลนจากภูเขาไหลเข้าท่วมหมู่บ้านเมื่อกลางดึกที่ผ่านมา สร้างความเสียแก่ทรัพย์สินเพราะชาวบ้านไม่ได้เตรียมตัวรับสถานการณ์ เนื่องจากไม่เคยเกิดน้ำป่ามากว่า 50 ปี
 
ขณะเดียวกันฝนที่ตกหนักตลอดคืนที่ผ่านมาทำให้หลายพื้นที่ต้องเฝ้าระวังน้ำท่วมฉับพลัน โดยเฉพาะแม่น้ำวังในเขตเทศบาลนครลำปาง ที่ระดับน้ำสูงขึ้นอย่างต่อเนื่อง แต่หลังโครงการชลประทานลำปางได้พร่องน้ำสู่อ่างเก็บน้ำต่าง ๆ ทำให้ระดับน้ำทรงตัว และลดระดับลงแล้ว ส่วนพื้นที่ท้ายน้ำยังต้องเฝ้าระวังสถานการณ์อย่างใกล้ชิด แม่น้ำปิงที่อำเภอเมืองเชียงใหม่ ล่าสุดระดับน้ำเพิ่มสูงขึ้นจนถึงระดับวิกฤตที่ 3.70 เมตรแล้ว และเริ่มเอ่อท่วมที่ลุ่มต่ำบางแห่งแล้ว"
8/31/2011,https://www.thaipbs.or.th/news/content/31210,"สำนักงานป้องกันและบรรเทาสาธารณภัยจังหวัด เตือนให้เฝ้าระวังน้ำท่วมในจังหวัดอ่างทอง เพราะคาดว่า ระดับน้ำอาจท่วมสูงเท่ากับปี 2549
สถานการณ์น้ำท่วมในจังหวัดอ่างทองเริ่มขยายวงกว้าง หลังเขื่อนเจ้าพระยาที่จังหวัดชัยนาทระบายน้ำลงสู่ท้ายเขื่อน ส่งผลให้ประชาชนที่อยู่ริมฝั่งแม่น้ำเจ้าพระยาได้รับผลกระทบ โดยเฉพาะชาวบ้านในตำบลโผงเผง ตำบลบางเสด็จ อำเภอป่าโมก และตำบลจำปาหล่อ อำเภอเมือง กว่า 500 หลัง ถูกน้ำท่วม โดยบางคนต้องขนทรัพย์สินไปไว้ริมถนน และออกมาอาศัยเต็นท์นอนชั่วคราว

 ส่วนสำนักงานป้องกันและบรรเทาสาธารณภัยจังหวัดอ่างทอง เตือนประชาชนที่อยู่ริมแม่น้ำเจ้าพระยา เร่งย้ายของออกจากจุดเสี่ยง เพราะทางกรมชลประทานคาดการณ์ว่าปริมาณน้ำจะเท่ากับปี 2549 ซึ่งจังหวัดอ่างทอง ถูกน้ำท่วมเกือบทั้งจังหวัด โดยขณะนี้ระดับน้ำในแม่น้ำเจ้าพระยาที่หน้าศาลากลางจังหวัดอ่างทองอยู่ที่ 7.51 เมตร และที่อำเภอป่าโมกอยู่ที่ 6.64 เมตร สูงกว่าจุดวิกฤติที่ 6.30 เมตร และมีแนวโน้มจะเพิ่มขึ้นอย่างต่อเนื่อง จึงขอให้ประชาชนติดตามสถานการณ์น้ำอย่างใกล้ชิด"
8/20/2011,https://www.thaipbs.or.th/news/content/29222,"ชาวจังหวัดสุโขทัยบางส่วนแต่งชุดดำร่วมไว้อาลัยให้กับผู้เสียชีวิตจากเหตุการณ์น้ำท่วม 6 คน พร้อมเรียกร้องรัฐบาลสร้างเขื่อนแก่งเสือเต้นแก้ปัญหาน้ำท่วม
ชาวจังหวัดสุโขทัยที่ได้รับผลกระทบจากน้ำท่วม กว่า 1,000 คนแต่งกายชุดดำร่วมไว้อาลัยให้กับผู้เสียชีวิตจากเหตุการณ์น้ำท่วมบริเวณถนนสวรรคโลก-วังไม้ขอน บ้านบางคลอง หมู่ 6 ตำบลปากแคว อำเภอเมือง ท่ามกลางฝนตก ขณะนี้จังหวัดสุโขทัยมีผู้เสียชีวิตจากน้ำท่วมแล้ว 6 คน ล่าสุด คือ นายแมน รวยรื่น ชาวตำบลป่างิ้ว อำเภอศรีสัชนาลัย ตกน้ำเสียชีวิตเมื่อวานนี้ ซึ่งขณะนี้ยังไม่พบศพ

นอกจากนี้ยังเรียกร้องให้มีการก่อสร้างเขื่อนแก่งเสือเต้น ซึ่งเป็นความหวังในการแก้ไขปัญหาน้ำท่วมในระยะยาว ก่อนจะผลัดเปลี่ยนกันออกมาระบายความรู้สึก ที่ต้องทนกับปัญหาน้ำท่วมซ้ำซากและยากที่จะแก้ไขได้ในขณะนี้

กว่า 18 วันที่ชาวบ้านต้องได้รับผลกระทบจากสถานการณ์น้ำท่วม และ ยังไม่มีท่าทีว่าน้ำจะลดลง ขณะเดียวกันฝนตกหนักที่จังหวัดสุโขทัยและจังหวัดแพร่ สร้างความกังวลใจให้กับชาวบ้าน และ ต้องเตรียมพร้อมรับมือน้ำท่วมระลอกใหม่เช่นกัน"
9/15/2011,https://www.thaipbs.or.th/news/content/33933,"ขณะที่ประชาชนกำลังเผชิญกับสถานการณ์น้ำท่วมที่ยังอยู่ในขั้นวิกฤตในหลายพื้นที่ก็พบว่า มีเหตุต้องสงสัยว่าอาจจะมีการทุจริตงบประมาณภัยพิบัติ บางแห่งมีการเรียกรับเงินจากชาวบ้านเพื่อขอเสนอรับเงินช่วยน้ำท่วม ขณะที่บางแห่งพบว่าประชาชนกว่า 1,500 ครอบครัวยังไม่ได้รับการช่วยเหลือเพราะรายชื่อตกหล่น
หลังชาวหนองพยอม อำเภอบางระกำ จังหวัดพิษณุโลก ร้องเรียนว่า มีผู้นำชุมชนเรียกเก็บเงินจากผู้ประสบอุทกภัยครอบครัวละ 100 บาท เป็นค่าทำเรื่องเสนอขอรับเงินช่วยเหลืออุทกภัย รายละ 5,000 บาท นายรัชพงศ์ ศิริมี ปลัดอำเภอบางระกำ เรียกชาวบ้านหนองพยอมเข้าร่วมการสอบสวน เพื่อค้นหาข้อเท็จจริง

กลุ่มผู้ประสบภัย 57 คน อ้างว่าร่วมกันจ่ายเงินคนละ 100 บาท ให้กับผู้ใหญ่บ้านคนหนึ่ง แต่เป็นข้อสรุปจากการทำประชาคมของชาวบ้าน เพื่อเป็นค่าใช้จ่ายในการเดินทาง และจัดทำเอกสาร โดยไม่ทราบว่า เป็นสิ่งที่ไม่ควรกระทำ เจ้าหน้าที่ฝ่ายปกครองจึงทำบันทึกนำเสนอต่อนายอำเภอเพื่อพิจารณา

นายอำพน วงศ์ศิริ รักษาการเลขาธิการสำนักคณะกรรมการป้องกันและปราบปรามการทุจริตในภาครัฐ หรือ ป.ป.ท. เปิดเผยว่า คำชี้แจงของผู้ว่าราชการจังหวัดพิษณุโลก พบว่าเบิกจ่ายงบประมาณด้านภัยพิบัติสูงเกินจริง เข้าข่ายต้องสงสัยว่าอาจทุจริตและพร้อมส่งเจ้าหน้าที่ลงพื้นที่ตรวจสอบซ้ำ แต่เมื่อมติคณะรัฐมนตรีมีคำสั่งโยกย้ายไปปฏิบัติหน้าที่ในตำแหน่งผู้ตรวจราชการกระทรวงยุติธรรม เมื่อวานนี้ ให้มีผลบังคับใช้ ในวันที่ 1 ตุลาคม ส่งผลให้เกิดสูญญากาศในองค์กร แต่อาจส่งผลกระทบต่อกระบวนการตรวจสอบ

ส่วนจังหวัดน่าน ผู้ประสบภัยน้ำท่วม บ้านดอนศรีเสริม เขตเทศบาลเมืองน่าน เรียกร้องให้ทางจังหวัดจ่ายเงินช่วยเหลือ จากเหตุน้ำท่วมเมื่อเดือนมิถุนายน แต่รายชื่อตกหล่นจึงยังไม่ได้รับเงิน ขณะที่ชาวเทศบาลเมืองน่านที่ไม่มีรายชื่อได้รับเงินช่วยเหลือผู้ประสบภัยอีกกว่า 100 คน จากผู้ประสบภัยทั้งหมด 3,800 คน ทยอยนำเอกสารไปยื่นต่อกรรมการชุมชนอีกครั้งเพื่อเร่งรวบรวมให้แล้วเสร็จ

นายธวัช เพชรวีระ หัวหน้าสำนักงานป้องกันและบรรเทาสาธารณภัยจังหวัดน่าน กล่าวว่า รายชื่อที่ตกหล่น อาจจะเป็นเพราะเอกสารไม่ครบ หรือลักษณะความเสียหายไม่เข้าตามหลักเกณฑ์พิจารณาช่วยเหลือ ซึ่งได้ตั้งกรรมการตรวจสอบข้อเท็จจริงแล้ว

ส่วนชาวตำบลท่าขึ้น อำเภอท่าศาลา จังหวัดนครศรีธรรมราช ที่ประสบภัยน้ำท่วมเมื่อปลายปีก่อนกว่า 1,500 ครอบครัว ยังไม่ได้รับเงินช่วยเหลือ เพราะรายชื่อตกหล่นจากปัญหาทางระบบคอมพิวเตอร์ เมื่อถึงเวลาจ่ายเงิน ทำให้ชาวบ้านทั้งตำบลไม่มีชื่อรับเงิน ขณะนี้ทางจังหวัดทำเรื่องขอให้กรมป้องกันและบรรเทาสาธารณภัยพิจารณาหางบประมาณประมาณ 7.6 ล้านบาท ไปจ่ายชดเชยผู้ประสบภัย"
9/21/2011,https://www.thaipbs.or.th/news/content/34771,"ภาคเหนือ และ ภาคตะวันออกเฉียงเหนือรวม 36 จังหวัด ต้องเฝ้าระวังสถานการณ์น้ำท่วมฉับพลันและน้ำป่าไหลหลากต่อไปจนถึงวันที่ 26 ก.ย.นี้ ขณะที่ระดับน้ำในเขื่อน 21 แห่งมีปริมาณน้ำเกินกว่าร้อยละ 80 ของความจุอ่าง และ อีก 189 เขื่อนระดับน้ำเต็มความจุแล้ว กรมชลประทานต้องเร่งระบายน้ำอย่างเร่งด่วน ทำให้ขณะนี้พื้นที่ลุ่มบริเวณริมฝั่งน้ำและพื้นที่ท้ายเขื่อนเกือบทุกบริเวณได้รับผลกระทบจากน้ำท่วมแล้ว ซึ่งหากมีฝนตกลงมาอย่างหนักในระยะนี้ จะทำให้พื้นที่เศรษฐกิจในหลายจังหวัดที่ระดับน้ำเริ่มทรงตัว อาจต้องเผชิญกับสถานการณ์อุทกภัยที่หนักขึ้นอีก
 

<"""">
 
<"""">
แบบจำลองสภาพอากาศของสถาบันสารสนเทศทรัพยากรน้ำและการเกษตรคาดการณ์พื้นที่ที่จะมีฝนตกหนักในวันนี้ (21 ก.ย. ) โดยกำหนดให้เป็นพื้นที่สีแดงที่ต้องเฝ้าระวังเป็นพิเศษ คือ จังหวัดทางภาคตะวันออกเฉียงเหนือ โดยเฉพาะที่จังหวัดเลย หนองบังลำภู ขอนแก่น มหาสารคาม สุรินทร์ ศรีสะเกษ อุบลราชธานี และ ร้อยเอ็ด ซึ่งคาดการณ์ว่า ลักษณะเช่นนี้จะทำให้สถานการณ์น้ำท่วมในภาคตะวันออกเฉียงเหนือรุนแรงยิ่งขึ้น

นอกจากนี้ยังแสดงพื้นที่ที่จะยังคงมีฝนในลักษณะกระจายโดยใช้สัญลักษณ์สีเขียวเป็นตัวบ่งชี้ ซึ่งจากภาพจะเห็นได้ว่า แทบทุกภาคของประเทศจะยังมีฝนตกต่อเนื่องต่อไปอีก

ส่วนพื้นที่ที่ถูกน้ำท่วมแล้วขณะนี้ทั้งในภาคเหนือ ภาคตะวันออกเฉียงเหนือ และภาคกลาง มีแนวโน้มว่า จะขยายวงกว้างออกไป แม้ว่าในบางพื้นที่ระดับน้ำจะเริ่มทรงตัว โดยเฉพาะในเขตพื้นที่เศรษฐกิจที่มีการเสริมคันกั้นน้ำให้สูงขึ้น และ แข็งแรงขึ้น แต่ยังมีการคาดการณ์ว่า จะมีพื้นที่น้ำท่วมเพิ่มขึ้นอีกภายในวันที่ 23 ก.ย.นี้ คือ ที่อำเภอท่าหลวง อำเภอพัฒนานิคม อำเภอสระโบสถ์ หนองม่วง และ ชัยบาดาล ในจังหวัดลพบุรี รวมถึงพื้นที่ อำเภอดอนเจดีย์ เดิมบางนางบวช ศรีประจันต์ สามชุก และหนองหญ้าไซ จังหวัดสุพรรณบุรี ที่จังหวัดสระบุรี ที่อำเภอหนองแซง และ ที่จังหวัดปทุมธานี ที่อำเภอธัญญบุรี ลำลูกกา และ หนองเสือ

ส่วนในพื้นที่ภาคอีสานคาดว่า จะมีน้ำท่วมเพิ่มขึ้นเกือบทุกจังหวัด โดยเฉพาะในพื้นที่จังหวัดนครราชสีมา บุรีรัมย์ ชัยภูมิ ขอนแก่น มหาสารคาม และสกลนคร

ด้านศูนย์เตือนภัยพิบัติเแห่งชาติเตือนว่า ทางตอนบนของประเทศรวม 36 จังหวัดจะมีฝนตกหนักต่อเนื่องไปจนถึงวันที่ 26 ก.ย. และต้องเฝ้าระวังเป็นพิเศษที่ภาคตะวันออกเฉียงเหนือที่ต้องจับตาเป็นพิเศษเกี่ยวกับสถานการณ์น้ำป่าไหลหลากและน้ำท่วมฉับพลันรวมถึงพื้นที่ที่เคยถูกน้ำท่วม ที่อาจทำให้เกิดเหตุดินโคลนถล่มได้ ในจังหวัด แม่ฮ่องสอน ตาก กาญจนบุรี ราชบุรี เพชรบูรณ์ และประจวบคีรีขันธ์

 

<"""">
 
<"""">
ส่วนการระบายน้ำเหนือ และ น้ำในเขื่อนต่างๆ ขณะนี้ ที่กรมชลประทานรายงานว่า ปริมาณน้ำที่กักเก็บอยู่ในอ่างมีระดับสูงกว่าร้อยละ 80 ของความจุอ่างแล้วเกือบทั้งหมด โดยเฉพาะเขื่อนและอ่างเก็บน้ำขนาดใหญ่ 21 แห่ง แบ่งเป็นภาคเหนือ 6 แห่ง จากทั้งหมด 7 แห่ง ภาคตะวันออกเฉียงเหนือ 9 แห่ง จากทั้งหมด 12 แห่ง, ภาคกลาง 1 แห่ง จากทั้งหมด 3 แห่ง, ภาคตะวันตก 1 แห่ง จากทั้งหมด 2 แห่ง และ ภาคตะวันออก 4 แห่งจาก 5 แห่ง ขณะที่ปริมาณน้ำในพื้นที่อ่างเก็บน้ำและเขื่อนขนาดกลาง ระดับน้ำเต็มความจุแล้ว 189 แห่ง จาก 376 แห่งทั่วประเทศ

สำหรับพื้นที่วิกฤตที่ถูกระบายน้ำต่อเนื่องคือ การระบายน้ำจากเขื่อนป่าสักชลสิทธิ์ ซึ่งมีปริมาณน้ำถึงร้อยละ 112 ของความจุอ่าง ทำให้พื้นที่บริเวณนี้ถูกระบายน้ำออกมามากกว่าแหล่งอื่นทำให้จังหวัดท้ายเขื่อนได้รับผลกระทบแล้วเกือบทุกจังหวัด แต่กรมชลประทานยังเชื่อว่า การระบายน้ำยังอยู่ในความควบคุม แต่จะทำให้การระบายน้ำเหนือทำได้ช้าลง เนื่องจากขณะนี้น้ำได้หลากเข้าท่วมทุ่งบริเวณริมน้ำเกือบทั้งหมด

สำหรับการระบายน้ำที่จะไหลเข้าสู่กรุงเทพมหานคร รศ.เสรี ศุภราทิตย์ ผู้อำนวยการศูนย์พลังงานเพื่อสิ่งแวดล้อม อุทยานสิ่งแวดล้อมนานาชาติสิรินธร ในฐานะผู้เชี่ยวชาญด้านวิศวกรรมภัยพิบัติ ระบุว่า แม้สถานการณ์น้ำในขณะนี้จะถือว่า เป็นช่วงเวลาที่มีปริมาณน้ำมากที่สุดจากสถิติที่ผ่านมา แต่การระบายน้ำมายังพื้นที่กรุงเทพมหานครนั้น ยังถือว่าสามารถควบคุมได้

ซึ่งเป็นผลมาจากพนังกั้นน้ำของชาวบ้านเกือบทั้งประเทศที่จะมีน้ำไหลมารวมกันที่ลุ่มน้ำภาคกลาง ไม่แข็งแรงเพียงพอ ทำให้น้ำหลากเข้าท่วมทุ่งเกือบทั้งหมด ซึ่งนับเป็นโชคดีของกรุงเทพมหานคร ที่รองรับน้ำน้อยลงกว่าเดิม ประกอบกับในกรุงเทพมหานครขณะนี้ไม่มีฝนตกหนัก ทำให้ผลกระทบเกิดขึ้นไม่มากนัก แต่หากมีการผันน้ำในปริมาณที่มากขึ้นยังเชื่อว่า กรุงเทพฯจะยังรองรับน้ำได้เนื่องจากมีพนังกั้นน้ำที่สูงถึง 2.5 เมตร ซึ่งหากจะให้ล้นพนังกั้นน้ำจะต้องมีการผันน้ำในปริมาณที่มากกว่า 4,000 ลูกบาศก์เมตรต่อวินาที ซึ่งขณะนี้ยังถือว่าเป็นไปได้ยาก แต่ยอมรับว่า ในพื้นที่นอกคันกั้นน้ำ และ ชาวบ้านริมแม่น้ำเจ้าพระยาที่อยู่ในพื้นที่ลุ่มจะประสบปัญหาน้ำท่วมขังอย่างแน่นอน"
9/19/2011,https://www.thaipbs.or.th/news/content/34470,"ระดับน้ำยังคงเพิ่มสูงขึ้นซ้ำเติมสถานการณ์น้ำท่วมในจังหวัดอุทัยธานี แม้แต่วัดท่าซุง หรือวัดหลวงพ่อฤๅษีลิงดำ ถูกน้ำท่วมสูงกว่า 2 เมตร
พื้นที่กว่า 600 ไร่ ของวัดท่าซุง หรือวัดจันทราราม อำเภอเมือง จังหวัดอุทัยธานี ถูกน้ำท่วม สูง 2-3 เมตร หลังพนังกั้นน้ำรอบวัดพังทลายจากกระแสน้ำไหลเชี่ยว โดยเฉพาะวิหารแก้วที่ตั้งสรีระศพหลวงพ่อฤๅษีลิงดำ ถูกน้ำท่วมสูง โดยก่อนหน้านี้ วัดได้เคลื่อนย้ายสรีระศพหลวงพ่อฤๅษีลิงดำไปไว้ในจุดอื่นแล้ว และต้องเลื่อนจัดพิธีครบรอบวันมรณภาพหลวงพ่อฤๅษีลิงดำไปเป็นวันที่ 13 พ.ย.
 
ส่วนที่วัดจำปาหล่อ อำเภอเมือง จังหวัดอ่างทอง น้ำจากแม่น้ำเจ้าพระยาไหลเข้าท่วมระดับน้ำสูงเกือบ 2 เมตร จนเกือบมิดเศียรพระพุทธรูป สร้างความกังวลว่า พระพุทธรูปปางป่าเลไลย์ อายุประมาณ 300 ปี ที่เพิ่งผ่านการบูรณะจากน้ำท่วมครั้งที่แล้ว จะได้รับความเสียหายอีก เนื่องจากไม่มีเหล็กเป็นโครงสร้าง ขณะที่พระสงฆ์ของวัดแห่งนี้มีอาหารไม่เพียงพอจะฉัน เนื่องจากไม่สามารถออกบิณฑบาตได้"
9/5/2011,https://www.thaipbs.or.th/news/content/32114,"อุทกภัยในพื้นที่ภาคใต้ครั้งรุนแรงที่สุดในรอบ 50 ปี เมื่อเดือนมีนาคม-เมษายน 2545 ที่ผ่านมา สร้างความเสียหายต่อชีวิตและทรัพย์สินของคนภาคใต้ในหลายพื้นที่อย่างที่ไม่เคยคาดคิดมาก่อน โดยเฉพาะที่ อ.นบพิตำ จ.นครศรีธรรมราช ชาวบ้านใน 4 ตำบล 38 หมู่บ้าน ได้ผลรับผลกระทบอย่างหนักหน่วงจากเหตุการณ์ที่เกิดขึ้น
ในวันที่น้ำหลาก ฝนตกหนัก น้ำจากเทือกเขาได้ชะพาดิน หินไหลลงมาให้เห็นเป็นทางยาว กระแสน้ำทำให้ถนน-สะพานเข้าหมู่บ้านถูกตัดขาด ส่วนบ้านเรือนหลายสิบหลัง และสวนยาง สวนผลไม้ริมสองฝั่งของ “คลองกลาย” ลำน้ำสายหลักของคนนบพิตำ ก็ถูกพัดหาหายไปกับทะเลโคลน ทิ้งรองรอยไว้เพียงทางน้ำกว้างใหญ่และหาดทรายที่เต็มไปด้วยก้อนหินใหญ่น้อย และความสิ้นหวังของชาวบ้านถึงวันนี้ สถานการณ์เริ่มฟื้นตัวขึ้นเรื่อยๆ ด้วยความช่วยเหลือจากหน่วยงานต่างๆ และธารน้ำใจของพี่น้องร่วมชาติที่หลั่งไหลเข้ามาในพื้นที่

และเมื่อวันที่ 25 ส.ค.ที่ผ่านมา นายสมพร ใช้บางยาง ประธานกรรมการบริหารแผนคณะที่ 3 สำนักงานกองทุนสนับสนุนการสร้างเสริมสุขภาพ (สสส.) และคณะได้เดินทางลงพื้นที่บ้านปากลง หมู่ 5 ต.กรุงชิง อ.นบพิตำ จ.นครศรีธรรมราช เพื่อร่วมยินดีในการส่งมอบ “บ้านรวมใจ 1” บ้านหลังแรกใน 5 หลัง จากความช่วยเหลือของเครือข่ายร่วมสร้างชุมชนท้องถิ่นน่าอยู่ ให้แก่ นางสายพิณ ประดับเพชร ผู้ประสบภัยในพื้นที่ ต.กรุงชิง อ.นบพิตำ

นางสายพิณ เจ้าของบ้านหลังใหม่บอกเล่าความรู้สึกว่า เธอดีใจที่ในวันนี้ได้มีบ้านเป็นของตัวเองอีกครั้ง นอกจากนี้ในฐานะเสาหลักของครอบครัวที่ต้องเลี้ยงดูลูกชาย-หญิง อีก 2 คน เธอมุ่งหวังที่จะกลับไปทำอาชีพค้าขายในแบบเดิมอีกครั้ง หลังจากต้องสิ้นเนื้อประดาตัวไปกับกระแสน้ำที่พัดทำลายบ้านของเธอ 

นายโกเมศร์ ทองบุญชู ผู้ประสานงานเครือข่ายการจัดการภัยพิบัติจากธรรมชาติ จ.นครศรีธรรมราช กล่าวว่า ชื่อ “บ้านรวมใจ 1” ตั้งขึ้นเพื่อบอกเล่าถึงที่มาของบ้านหลังนี้ ด้วยว่างบในการก่อสร้างกว่า 2 แสนบาท มาจากเงินบริจาคเพื่อช่วยเหลือเพื่อนผู้เดือดร้อนของชาวชุมชนท้องถิ่นทั่วประเทศ ร่วมกับน้ำพักน้ำแรงจากเจ้าของบ้าน และอุปกรณ์การก่อสร้างต่างๆ ที่เป็นความช่วยเหลือจากคนในชุมชนใกล้เคียง อีกทั้งแรงงานของอาสาสมัครจากเครือข่ายการจัดการภัยพิบัติจากธรรมชาติ ใน “โครงการคิดดี ทำดี เพื่อเมืองนคร” ที่มาช่วยกันต่อเติมจนบ้านหลังนี้เป็นรูปเป็นร่างขึ้น

แม้ความจริงคือมนุษย์ไม่อาจหยุดยั้งธรรมชาติได้ เม็ดฝนที่เทกระหน่ำยังคงสร้างความหวั่นวิตกว่าอาจนำพาความเสียหายให้กลับมาเยือนอีกครั้ง แต่การเตรียมพร้อมรับสถานการณ์ด้วย “แผนจัดการภัยพิบัติ” คือสิ่งที่ชุมชนท้องถิ่นสามารถทำได้ และทำได้ดีกว่าหน่วยงานราชการใดๆ ตรงนี้เป็นส่วนสำคัญที่จะบรรเทาความเสียหายที่อาจจะเกิดขึ้นให้เบาบางลงได้“บางเรื่องเรายับยั้งไม่ได้ แต่ต้องเตรียมตัวรับ เพื่อให้ได้รับความเสียหายน้อยที่สุด” นายโกเมศร์กล่าว

นายโกเมศร์ เล่าถึงเหตุการณ์ภัยพิบัติที่ผ่านมาแล้วกว่า 4 เดือนว่า ในวันนั้นเขาและอาสาสมัครชุดปฏิบัติการเคลื่อนที่เร็วกว่า 30 คน ซึ่งดูแลพื้นที่ จ.นครศรีธรรมราช และจ.กระบี่ ต้องแบ่งออกเป็น 2 ชุด โดยชุดหนึ่งลงไปให้ความช่วยเหลือในส่วนพื้นที่ที่ถูกน้ำท่วม และอีกส่วนต้องเข้ามาช่วยเหลือชาวบ้านในพื้นที่ ต.กรุงชิง ซึ่งได้รับความเดือดร้อนอย่างหนัก อีกทั้งเส้นทางสัญจรระหว่างหมู่บ้านยังถูกตัดขาด ทำให้ทางชุดปฏิบัติการฯ ต้องใช้สะพานเชือกเพื่อเคลื่อนย้ายชาวบ้านออกจากพื้นที่เสี่ยงภัยดินถล่ม รวมทั้งขนส่งอาหารและยาที่จำเป็น และในวันนี้สิ่งที่ทีมงานของเขาต้องทำคือการฝึกทักษะคนพื้นที่ให้เป็น “อาสาสมัคร” เพื่อ “การจัดการภัยพิบัติ” ในพื้นที่

“คำตอบสุดท้ายของการจัดการภัยพิบัติคือ ผู้ประสบภัยเท่านั้นที่จะช่วยเหลือตัวเองได้ก่อน” นายโกเมศร์ กล่าวถึงข้อสรุปจากประสบการณ์นายโกเมศร์ กล่าวด้วยว่า ศูนย์เตือนภัยพิบัติแห่งชาติ เป็นหน่วยงานที่ช่วยเหลือได้ในเรื่องข้อมูล แต่ไม่สามารถเข้ามาช่วยเหลือในพื้นที่ได้เมื่อเกิดภัยพิบัติขึ้น เพราะตั้งอยู่ในส่วนกลางคือกรุงเทพฯ  ส่วนหน่วยงานหนึ่งที่เล็งเห็นว่าจะสามารถเข้ามาให้ความช่วยเหลือได้คือทหาร เนื่องจากมีกำลังคนและยานพาหนะ ดังนั้นการทำงานด้านการจัดการภัยพิบัตินอกจากชุมชนท้องถิ่นต้องดำเนินการด้วยตนเองแล้ว ยังต้องขยายวงพูดคุยไปในภาคสวนต่างๆ ด้วย เรียกได้ว่าเป็นการหาพวก ในส่วนข้อเสนอจากเหตุการณ์ที่เกิดขึ้น นายโกเมศร์ ระบุว่า ชุมชน ท้องถิ่น ท้องที่ ต้องประสานมือ ลุกขึ้นมาจัดการภัยพิบัติทั้งระบบ โดย 1.จัดทำข้อมูลพื้นที่เสี่ยงภัย 2.จัดตั้งกลไกลคณะทำงานในรูปแบบอาสาสมัครที่พร้อมต่อการเรียนรู้ 3.มีระบบดูแลอาสาสมัคร 4.จัดตั้งกองทุนสำหรับการจัดการภัยพิบัติ นอกจากนั้นยังต้องมีภาคที่ช่วยพัฒนาและหนุนเสริม อย่าง สสส. พอช. และมหาวิทยาลัยต่างๆ

ด้านนายประวัติ ชูวิรัตน์ ผู้ใหญ่บ้านหมู่ 8 ต.กรุงชิง อ.นบพิตำ เล่าเพิ่มเติมว่า ในวันที่เกิดเหตุการณ์หมู่บ้านหลายจุดถูกตัดขาด ฝนที่ตกหนักทำให้ไฟฟ้าดับทันที และในพื้นที่ไม่มีสัญญาณโทรศัพท์มือถืออยู่แล้ว อีกทั้งไม่มีวิทยุสื่อสารทำให้การส่งข่าวสารทำให้ลำบาก ขณะนี้จึงมีการจัดซื้อวิทยุสื่อสารเครื่องแดงไว้สำหรับอาสาสมัครเพื่อเฝ้าระวังภัยและรายงานสถานการณ์ 

ส่วนการเตรียมการเพื่อรับมือต่อเหตุการณ์ภัยพิบัติที่อาจเกิดขึ้นนั้น ในหมู่บ้านได้วางแผนการป้องกันสาธารณะภัย ด้วยการจัดทำข้อมูลพื้นฐานของชุมชน มีการจัดเตรียมพื้นที่ลานจอดเฮลิคอปเตอร์ มีการซ้อมจำลองสถานการณ์เพื่อเตรียมรับเหตุที่จะเกิดขึ้น และที่ผ่านมามีการประชุมสำรวจพื้นที่เสี่ยงภัย ซึ่งพบว่าในหมู่บ้านมีพื้นที่เสี่ยงภัยอยู่ทั้งหมด 11 จุด พร้อมเตรียมพื้นที่ปลอดภัยเพื่อรองรับหากเกิดภัยพิบัติ นอกจากนี้ ล่าสุดยังมีการเตรียมการเพื่อสร้างศูนย์อพยพในพื้นที่ด้วย

ขณะที่นายวิสุทธิ์ กูลระวัง รองนายก อบต.นาเหรง อ.นบพิตำ กล่าวว่า ในสวนของ อบต.มีการจัดเตรียมอุปกรณ์ช่วยเหลือสำหรับคนในชุมชนรวมทั้งพื้นที่อื่นๆ ด้วย อีกทั้งมีการจัดเตรียมงบประมาณสำหรับการฟื้นฟูพื้นที่ประสบภัย อย่างไรก็ตามงบประมาณดังกล่าวยังมีจำกัด นอกจากนี้ ต.นาเหรงได้มีการตั้งศูนย์จัดการภัยพิบัติขึ้นแล้ว และขั้นต่อไปคือการหาทุนเพื่อมาดำเนินการ นอกจากนี้ ล่าสุดสมาชิกของชุมชนยังได้เข้าร่วมอบรมอาสาสมัครป้องกันภัยพิบัติแล้วด้วยนายลักษณันท์ ศรีจันทร์ รองหัวหน้าชุดช่วยเหลือพิบัติภัย ต.นาเหรง หนึ่งในอาสาสมัคร 16 คน จาก ต.นาเหรง ที่เข้าร่วมเป็นอาสาสมัครชุดแรกของ อ.นบพิตำ รับการอบรมที่จัดโดยเครือข่ายการจัดการภัยพิบัติจากธรรมชาติ รวมกับอาสาสมัครจาก ต.เกาะขันธ์ และ ต.บ้าน อ.ชะอวด เล่าว่า พื้นที่ ต.นาเหรงได้รับผลกระทบจากเหตุการณ์น้ำป่าไหลหลากและดินสไลด์เมื่อช่วงเดือนมีนาคมที่ผ่านมา และบ้านของเขาแม้จะอยู่บนที่สูงก็ยังถูกน้ำท้วม จึงมาเป็นอาสาสมัครเข้ารับการฝึกอบรมป้องกันภัยพิบัติ เพราะอยู่ในฐานะผู้ประสบภัยโดยตรง และแม้ว่าเขาจะเป็นอาสาสมัครป้องกันภัยฝ่ายพลเรือน (อปพร.) แต่ก็ยังต้องเรียนรู้ในหลายๆ เรื่องเพื่อเตรียมรับมือกับภัยพิบัติที่อาจเกิดขึ้นได้

นายลักษณันท์ กล่าวถึงการทำงานของชุดช่วยเหลือพิบัติภัย ต.นาเหรงว่า ในชุดทำงานได้มีการแบ่งหน้าที่กัน เช่น หน่วยเฝ้าระวัง-หาข่าว หน่วยเคลื่อนที่เร็ว หน่วยกู้ชีพและพยาบาลเบื้องต้น โดยดูแลรับผิดชอบโซนเทือกเขาหลวงและพร้อมจะขยับช่วยเหลือในพื้นที่ใกล้เคียง เนื่องจาก ต.นาเหรง เป็นตำบลนำร่องที่ได้ลงนามใน MOU ร่วมกับอีก 35 ตำบล ใน จ.นครศรีธรรมราช ที่จะร่วมช่วยเหลือกันเมื่อเกิดภัยพิบัติขึ้นในพื้นที่ และจะมีการขยายเครือข่ายความร่วมมือในตำบลใกล้เคียงออกไปเรื่อยๆ ตามโครงการคิดดี ทำดี เพื่อเมืองนคร ซึ่งเป็นโครงการขับเคลื่อนเมืองนครสู่จังหวัดน่าอยู่ด้านนายสมพร ใช้บางยาง ประธานกรรมการบริหารแผนคณะที่ 3 สสส.กล่าวทิ้งท้ายไว้น่าสนใจว่า กรณีภัยพิบัติที่เกิดขึ้น เป็นรูปแบบหนึ่งที่ชี้ให้เห็นว่า ชุมชนท้องถิ่นสามารถจัดการตนเองได้ โดยไม่ได้ทิ้งภาคส่วนต่างๆ แต่จะมีการปรับเปลี่ยนโดยให้รัฐ หรือหน่วยราชการอยู่ในส่วนสนับสนุน ส่วนเรื่องพื้นฐานชุมชนท้องถิ่นสามารถจัดการด้วยตนเองได้ 

“การนำพลังชุมชนท้องถิ่นมาเป็นทางออกของวิกฤติ สิ่งที่ต้องคำนึงถึงคือ “หลักคิด” ของชุมชนท้องถิ่นในการจัดการตนเอง เพราะการรวมศูนย์ในปัจจุบันไม่สามารถแก้ปัญหาต่างๆ ที่กระจายอยู่ทั่วไปในสังคมได้ และยังไม่สอดคล้องกับวิถีการปกครองในระบอบประชาธิปไตย”นายสมพรกล่าวและว่า  การกระจากอำนาจให้ท้องถิ่นนั้นก็เพื่อสนองตอบต่อความต้องการของชุมชน เป็นการคืนอำนาจให้ถึงมือประชาชน เพราะหากมีวิธีคิดแล้วการปฏิบัติก็จะเกิด และผลที่ได้จะมากกว่าแค่การได้ช่วยเหลือคนอื่น แต่จะทำให้บ้านเมือง รวมไปถึงประเทศเข้มแข็งด้วย

จากความร่วมมือร่วมใจของชุมชนท้องถิ่นช่วยฟื้นฟูความเสียหายจากภัยพิบัติที่เกิดขึ้น และไม่ใช่เพียงแค่การแก้ปัญหาจากปลายเหตุ แต่ความเข้มแข็งของชุมชนท้องถิ่นยังเป็นส่วนสำคัญในการรับมือต่อเหตุการณ์ที่อาจเกิดขึ้น และอาจนำไปสู่ป้องกันปัญหาต่อไปได้ในอนาคต"
9/9/2011,https://www.thaipbs.or.th/news/content/32895,"เหตุน้ำป่าในตำบลน้ำไผ่ จังหวัดอุตรดิตถ์ ล่าสุดมีรายงานพบผู้เสียชีวิตแล้ว 7 คน โดยการสำรวจเบื้องต้นพบบ้านเรือนเสียหาย 5 หลัง ส่วนสถานการณ์น้ำท่วมหลายพื้นที่ยังขยายวงกว้าง โดยในภาคกลางที่จังหวัดสุพรรณบุรี ชาวบ้านต้องเร่งหาทางรับมือกับระดับน้ำในแม่น้ำท่าจีนที่ยังสูงขึ้น
ระดับน้ำในแม่น้ำท่าจีนที่เพิ่มสูง และเข้าท่วม 4 อำเภอของจังหวัดสุพรรณบุรีก่อนหน้านี้ ทำให้เจ้าหน้าที่เทศบาลเมืองสุพรรณบุรีต้องเร่งสูบน้ำออกจากเขตเมือง ขณะที่บ้านเรือนในเขตเศรษฐกิจก็เร่งก่ออิฐทำแนวป้องกันน้ำท่วม
 
ส่วนสถานการณ์น้ำท่วมในภาคเหนือยังขยายวงกว้าง โดยที่จังหวัดพิจิตร เจ้าหน้าที่โรงพยาบาลส่งเสริมสุขภาพประจำตำบลบ้านวังหูช้าง หมู่ที่ 8 ตำบลสามง่าม อำเภอสามง่าม ต้องย้ายเครื่องมือแพทย์ออกมาให้บริการบริเวณเพิงพักชั่วคราวริมถนนสาย หลังน้ำท่วมอาคารจนไม่สามารถให้บริการประชาชนได้
 
ส่วนระดับน้ำในแม่น้ำเจ้าพระยา จังหวัดนครสวรรค์ ที่เพิ่มสูงต่อเนื่อง ส่งผลกระทบต่อพื้นที่เศรษฐกิจของอำเภอโกรกพระ เจ้าหน้าที่ต้องเร่งทำแนวกั้นน้ำและสูบน้ำออกตลอด 24 ชั่วโมง
 
เช่นเดียวกับที่จังหวัดน่าน เจ้าหน้าที่ต้องเร่งอุดท่อตามถนนสายต่างๆ เพื่อไม่ให้น้ำไหลท่วมเขตเทศบาล หลังเกิดน้ำป่าไหลข้ามถนนเลี่ยงเมือง ก่อนถึงตัวเทศบาลเมืองน่าน และเข้าท่วมบ้านทุ่งเศรษฐี ตำบลผาสิงห์ อำเภอเมืองน่าน
 
ขณะที่นายปรีชา เรืองจันทร์ ผู้ว่าราชการจังหวัดพิษณุโลก เปิดเผยว่า ขณะนี้เขื่อนแควน้อยได้ลดการปล่อยน้ำ ซึ่งจะทำให้น้ำท่วมในอำเภอวังทอง อำเภอบางระกำ และอำเภอบางกระทุ่มดีขึ้น แต่ต้องใช้เวลาหลายสัปดาห์กว่าระดับน้ำจะเข้าสู่ภาวะปกติ
 
ส่วนเหตุน้ำป่าที่ไหลเข้าท่วมบ้านต้นขนุน หมู่ 3 ตำบลน้ำไผ่ อำเภอน้ำปาด จังหวัดอุตรดิตถ์ มีรายงานว่า ขณะนี้พบผู้เสียชีวิตแล้ว 7 คน บ้านเสียหาย 5 หลัง
 
ส่วนที่จังหวัดอุบลราชธานี น้ำจากแม่น้ำมูลที่ไหลเข้าท่วม 6 ชุมชนในเขตเทศบาลเมืองวารินชำราบ ยังเพิ่มสูงขึ้น และเข้าท่วมชุมชนดอนงิ้วอีก 1 ชุมชน ชาวบ้านกว่า 220 ครอบครัวต้องอพยพมาอยู่ที่ศูนย์พักพิงชั่วคราว
 
ขณะที่ระดับน้ำที่ท่วมขังพื้นที่เกษตรในเขตรอบนอกอำเภอเมืองและอำเภอคำเขื่อนแก้ว จังหวัดยโสธร ยังถูกน้ำในแม่น้ำชีหนุนสูงขึ้นอีก ทางจังหวัดอนุมัติงบประมาณให้ทั้ง 9 อำเภอๆ ละ 2 ล้านบาท เพื่อนำไปช่วยเหลือผู้เดือดร้อน พร้อมเตรียมงบอีก 30 ล้านบาทใช้ซ่อมแซมสาธารณูปโภค
 
เช่นเดียวกับที่จังหวัดกาฬสินธุ์ นาข้าวในอำเภอร่องคำ, อำเภอกมลาไสย, อำเภอยางตลาด และอำเภอฆ้องชัย ต้องจมอยู่ใต้น้ำกว่า 2 สัปดาห์ ความเสียหายไม่ต่ำกว่า 50,000 ไร่"
9/13/2011,https://www.thaipbs.or.th/news/content/33505,"ตำบลน้ำไผ่ อำเภอน้ำปาด จังหวัดอุตรดิตถ์ ฝนยังคงตกต่อเนื่องส่งผลให้เส้นทางเข้าสู่หมู่บ้านเกิดดินโคลนถล่มการคมนาคมเป็นไปด้วยความยากลำบาก เนื่องจากยังพบดินสไลด์จากภูเขามากองตามริมถนน น้ำจากภูเขาไหลเอ่อท่วมเส้นทางเป็นระยะ ๆ ขณะที่เจ้าหน้าที่ได้ยุติการค้นหาผู้สูญหายอีก 2 คนในช่วงเวลากลางคืน และ จะเริ่มต้นค้นหาอีกครั้งในช่วงเช้าวันนี้
 

<"""">
 
<"""">
หลังเจ้าหน้าที่ระดมกำลังเข้าไปช่วยเหลือและค้นหาชาวบ้านน้ำไผ่ บ้านต้นขนุน และ บ้านห้วยคอม ตำบลน้ำไผ่ อำเภอน้ำปาด จังหวัดอุตรดิตถ์ที่เดือดร้อนจากน้ำป่าและโคลนถล่ม จากเทือกเขาภูเมี่ยงภูทองจนบ้านเสียหายกว่า 30 หลัง ขณะนี้พบผู้เสียชีวิตแล้ว 5 คน และ ยังสูญหายอีก 2 คน แต่การทำงานเป็นไปด้วยความยากลำบากเพราะมีฝนตกลงมาตลอดทั้งวัน ผู้ประสบภัยส่วนใหญ่ บอกว่า ต้องการย้ายหมู่บ้าน โดยให้รัฐบาลหาพื้นที่ใหม่ที่ปลอดภัยเพราะพื้นที่เดิมไม่สามารถอาศัยได้แล้ว

ขณะที่การค้นหาผู้สูญหายอีก 2 คน ต้องยุติลงในช่วงกลางดึกเพราะสภาพอากาศที่มีฝนตกต่อเนื่องไม่เอื้ออำนวย ประกอบกับเส้นทางสัญจรบริเวณนี้เสี่ยงอันตรายที่จะมีดินโคลนถล่มซ้ำลงมาอีก โดยเจ้าหน้าที่ยืนยันว่า วันนี้จะเริ่มดำเนินการค้นหาผู้สูญหายต่อเนื่องไปอีกแม้จะทำการค้นหามาแล้วถึง 5 วันติดต่อกันมีรายงานว่า 1 ใน 2 ผู้สูญหาย คือ ด.ช.ยิ่งศักดิ์ หรือ น้องเก้า อินดีสี อายุเพียง 5 ขวบ โดยน้องเก้าได้สูญหายไปพร้อมกับตา และ ยาย ที่ขณะนี้เจ้าหน้าที่พบว่าทั้ง 2 คนเสียชีวิตแล้ว

สำหรับศพของผู้เสียชีวิต5 ราย ตั้งบำเพ็ญกุศลอยู่ที่ศาลาการเปรียญวัดชัยชนะพล ตำบลน้ำปาด ห่างจากบ้านต้นขนุนจุดเกิดเหตุไปกว่า 30 กิโลเมตร มีกำหนดฌาปนกิจศพวันนี้เวลา 15.00 น.

ด้านนายโยธินศร์ สมุทรคีรีจ์ ผู้ว่าราชการจังหวัดอุตรดิตถ์ เปิดเผยถึงแนวทางการช่วยเหลือผู้ประสบภัยว่า ได้ตั้งคณะทำงานสำรวจจุดเสี่ยงภัยทุกหมู่บ้าน โดยเบื้องต้น จะของบประมาณจากรัฐบาลเข้าทำการฟื้นฟูเยียวยา 200 ล้านบาท และ ระบบชลประทานที่ต้องขอเพิ่มเติมอีก 200 ล้านบาทเพื่อฟื้นฟูดินโคลนถล่ม 8 หมู่บ้าน ในตำบลน้ำไผ่

นอกจากนี้ยังได้ประกาศให้พื้นที่ 8 หมู่บ้าน เป็นพื้นที่ภัยพิบัติ และ เร่งสำรวจพื้นที่ที่ปลอดภัยเพื่อสร้างบ้านและนำประชาชนที่บ้านเรือนเสียหายทั้งหลังไปอาศัยอยู่อย่างถาวร นอกจากนี้ ยังได้เร่งสร้างถนนและสะพานเชื่อมให้ครบทุกหมู่บ้าน เพราะยังมีอีกอย่างน้อย 3 หมู่บ้านที่การช่วยเหลือยังไปไม่ทั่วถึง เพราะรถยนต์ขนเสบียงไม่สามารถเข้าไปได้ต้องอาศัยเฮลิคอปเตอร์ และ รถยนต์ออฟโรดเข้าไปส่งเครื่องอุปโภคบริโภค

สำหรับสถานการณ์ล่าสุดที่หมู่ 4 บ้านห้วยคอม, หมู่ 5 บ้านห้วยเนียม, หมู่ 6 บ้านเพีย และ หมู่ 8 บ้านปางขามป้อม แม้จะเสียหายด้านชีวิตและทรัพย์สินของประชาชนไม่มากเท่าหมู่ 2 บ้านห้วยเดื่อ หมู่ 3 บ้านต้นขนุน และ หมู่ 4 บ้านห้วยคอม แต่โครงสร้างพื้นฐานคือ ไฟฟ้า น้ำประปา ซึ่งปัจจุบันก็ยังไม่มีใช้ เพราะสะพานเชื่อมหมู่ 3 และ 4 ถูกน้ำดินโคลนตัดขาดแบบสิ้นเชิงยังเข้าไม่ถึง

เบื้องต้นได้ประกาศให้ประชาชนที่จะเข้ามาดู หรือ นำสิ่งของมาใช้ให้นำมารวมไว้ที่โรงเรียนบ้านห้วยเดื่อเพียงจุดเดียว เพราะจะมีหน่วยทหารนำไปแจกจ่ายให้ประชาชนที่อยู่ตามจุดต่าง ๆ เอง เพราะหากเข้ามาในพื้นที่ประสบภัยมากเกินไป ก็จะเป็นปัญหากีดขวางเครื่องจักรที่จะเข้าไปซ่อมแซมถนนและสะพานทำให้ล่าช้ามากขึ้น"
10/19/2011,https://www.thaipbs.or.th/news/content/40761,"สถานการณ์อุทกภัยที่น้ำไหลทะลักเข้าท่วมนิคมอุตสาหกรรมและเขตประกอบการอุตสาหกรรมขนาดใหญ่ทั้ง 5 แห่งในจังหวัดพระนครศรีอยุธยา และอีก 1 แห่งในจังหวัดปทุมธานี ได้ส่งผลกระทบต่อภาคอุตสาหกรรมของไทยรุนแรงอย่างที่ไม่เคยปรากฏมาก่อน เนื่องจากทั้ง 2 จังหวัดนี้มีสัดส่วนความสำคัญต่อภาคอุตสาหกรรมไทยถึงร้อยละ 17.2 ของผลผลิตอุตสาหกรรมของประเทศ โดยจากการประเมินเบื้องต้น คาดว่าความเสียหายทางเศรษฐกิจต่อภาคอุตสาหกรรมจะสูงกว่าผลที่เกิดจากเหตุการณ์ภัยพิบัติแผ่นดินไหวและสึนามิในประเทศญี่ปุ่น ที่ส่งผลให้การผลิตในภาคอุตสาหกรรมของไทยในไตรมาสที่ 2/2554 หดตัวลง และเริ่มฟื้นตัวได้ในไตรมาสที่ 3/2554 ที่ผ่านมา

การผลิตในภาคอุตสาหกรรมมีแนวโน้มกลับมาหดตัวอีกครั้งในไตรมาสที่ 4/2554 โดยศูนย์วิจัยกสิกรไทย คาดว่า ดัชนีผลผลิตอุตสาหกรรม หรือ MPI (Manufacturing Production Index) อาจหดตัวร้อยละ 6.3 เมื่อเทียบกับช่วงเดียวกันของปีก่อน (Year-on-Year) ในกรณีพื้นฐาน โดยมีกรอบคาดการณ์อยู่ในช่วงหดตัวร้อยละ 6.3-13.2 ซึ่งจะเป็นการหดตัวในระดับที่รุนแรงกว่าในช่วงผลกระทบจากเหตุการณ์ภัยพิบัติในญี่ปุ่น ที่ทำให้ผลผลิตอุตสาหกรรมหดตัวร้อยละ 2.5 (YoY) ในไตรมาสที่ 2/2554 โดยเดือนที่ผลกระทบหนักที่สุดคือเดือนเมษายน การผลิตหดตัวลงร้อยละ 8.1 สำหรับในครั้งนี้ เหตุการณ์น้ำท่วมน่าจะส่งผลกระทบต่อภาคอุตสาหกรรมรุนแรงที่สุดในเดือนตุลาคม โดย ศูนย์วิจัยกสิกรไทย ประเมินแนวโน้มอุตสาหกรรมในไตรมาสที่ 4 ไว้ 3 กรณี ดังนี้ ( ดูรายละเอียดในไฟล์ attatch)
 

ทั้งนี้ อิเล็กทรอนิกส์และอุตสาหกรรมยานยนต์เสียหายหนักที่สุด โดยในช่วงเหตุการณ์ภัยพิบัติที่ญี่ปุ่น อุตสาหกรรมที่ได้รับผลกระทบมากที่สุดในครั้งนั้นคืออุตสาหกรรมยานยนต์ รองลงมาคืออุตสาหกรรมอิเล็กทรอนิกส์ ซึ่งต้องหยุดสายการผลิตเนื่องจากการขาดแคลนชิ้นส่วนนำเข้าจากประเทศญี่ปุ่น สำหรับในรอบนี้ผลกระทบยังซ้ำเข้ามาที่ 2 อุตสาหกรรมเดิม แต่อุตสาหกรรมที่ได้รับผลกระทบรุนแรงที่สุดครั้งนี้คืออุตสาหกรรมอิเล็กทรอนิกส์ เนื่องจากพื้นที่ตอนเหนือของกรุงเทพฯ เฉพาะจังหวัดอยุธยาและปทุมธานีนั้น เป็นโซนที่มีการกระจุกตัวของอุตสาหกรรมชิ้นส่วนอิเล็กทรอนิกส์ไม่น้อยกว่าครึ่งหนึ่งของการผลิตรวมทั้งประเทศ ในด้านอุตสาหกรรมยานยนต์ได้รับผลกระทบรุนแรงรองลงมา โดยนอกจากโรงงานประกอบรถยนต์แล้ว ยังมีโรงงานชิ้นส่วนยานยนต์รายใหญ่หลายบริษัทที่ถูกน้ำท่วมเสียหาย ส่งผลให้แม้ว่าพื้นที่โซนอยุธยามีการกระจุกตัวของอุตสาหกรรมยานยนต์น้อยกว่าพื้นที่ภาคตะวันออก แต่การขาดแคลนชิ้นส่วนสำคัญก็ส่งผลกระทบไปถึงการผลิตของโรงงานที่อยู่นอกพื้นที่ประสบภัยด้วยเช่นกัน

ภาพรวมตลอดทั้งปี ศูนย์วิจัยกสิกรไทย คาดว่า ผลผลิตอุตสาหกรรมอาจหดตัวร้อยละ 2.8 ในกรณีพื้นฐาน โดยมีกรอบคาดการณ์อยู่ในช่วงหดตัวร้อยละ 2.1-3.8 สำหรับอุตสาหกรรมที่ได้รับผลกระทบรุนแรง ประกอบด้วย

•อิเล็กทรอนิกส์และเครื่องใช้ไฟฟ้า โดยผลิตภัณฑ์ที่ได้รับผลกระทบ เช่น คอมพิวเตอร์และส่วนประกอบ โดยเฉพาะฮาร์ดดิสก์ไดร์ฟ (HDD) แผงวงจรไฟฟ้า เครื่องใช้ไฟฟ้าและส่วนประกอบ พรินท์เตอร์ กล้องดิจิตอล เป็นต้น ซึ่งสินค้ากลุ่มอิเล็กทรอนิกส์และเครื่องใช้ไฟฟ้ารวมกันมีความสำคัญถึงประมาณร้อยละ 27 ของการผลิตในภาคอุตสาหกรรม และการส่งออกโดยรวมของไทย ซึ่งผลกระทบของน้ำท่วมน่าจะมีผลต่อห่วงโซ่การผลิตของกลุ่มอิเล็กทรอนิกส์มากกว่ากลุ่มเครื่องใช้ไฟฟ้า โดยในส่วนของกลุ่มอิเล็กทรอนิกส์อาจเสียหายกว่าครึ่งของการผลิตรวมของประเทศ

•ยานยนต์และส่วนประกอบ โดยผลิตภัณฑ์ที่ได้รับผลกระทบ เช่น รถยนต์ ชิ้นส่วนและอะไหล่รถยนต์ โดยสินค้ากลุ่มนี้มีความสำคัญถึงประมาณร้อยละ 10 ของการผลิตในภาคอุตสาหกรรม และการส่งออกโดยรวมของไทย ทั้งนี้ ผลกระทบจากน้ำท่วมไม่ได้จำกัดอยู่เฉพาะในพื้นที่ที่ได้รับความเสียหายโดยตรงเท่านั้น แต่ยังมีผลทำให้ผู้ประกอบการในพื้นที่อื่นก็ได้รับผลกระทบทางอ้อมจากการขาดแคลนชิ้นส่วนสำคัญ และต้องประกาศหยุดการผลิตชั่วคราวเช่นกัน

•โรงสีข้าว จากภาวะน้ำท่วมหนักครอบคลุมพื้นที่จังหวัดที่เป็นแหล่งกระจุกตัวของโรงสีที่สำคัญ โดยเฉพาะจังหวัดนครสวรรค์ ซึ่งมีโรงสีขนาดใหญ่และเป็นท่าข้าวสำคัญที่สุดของประเทศ รวมทั้งพื้นที่จังหวัดพิจิตร อุทัยธานี อยุธยา และลพบุรี ซึ่งโรงสีที่ได้รับความเสียหายคาดว่าอาจสูงถึงเกือบร้อยละ 30 ของประเทศ (เฉพาะโรงสีขนาดใหญ่และขนาดกลาง)

•ผลิตภัณฑ์อาหาร โดยโรงงานที่ได้รับความเสียหายโดยตรงเป็นโรงงานผลิตสินค้าอาหารทั้งเพื่อการส่งออกและการผลิตป้อนร้านอาหารและภัตตาคารชั้นนำหลายแห่ง แต่ในกรณีบริษัทที่มีโรงงานหลายแห่งตั้งอยู่ในพื้นที่อื่น ได้มีการย้ายการผลิตไปยังจังหวัดที่ไม่ประสบปัญหาน้ำท่วม อย่างไรก็ตาม นอกจากปัญหาด้านโรงงานผลิตแล้ว ยังมีปัญหาอื่นๆ เช่น การขนส่งวัตถุดิบทำได้ไม่สะดวก การขาดแคลนวัตถุดิบ ซึ่งผู้ผลิตอาจต้องพิจารณานำเข้าวัตถุดิบบางประเภท

•เครื่องดื่มไม่มีแอลกอฮอล์ โรงงานหลักที่ได้รับผลกระทบจากน้ำท่วม ส่วนใหญ่ตั้งอยู่ในเขตพื้นที่จังหวัดพระนครศรีอยุธยา ปทุมธานี และนครสวรรค์ โดยผลิตภัณฑ์ที่ได้รับผลกระทบ เช่น ชาพร้อมดื่ม กาแฟกระป๋อง น้ำผลไม้ และน้ำดื่มบรรจุขวด เป็นต้น ซึ่งผู้ประกอบการบางรายที่ไม่มีการกระจายโรงงานการผลิตในพื้นที่อื่นจะได้รับผลกระทบค่อนข้างมาก อย่างไรก็ตาม โรงงานที่ไม่ได้รับความเสียหายน่าจะได้รับอานิสงส์จากความต้องการที่เพิ่มขึ้น เนื่องจากในช่วงที่ประชาชนมีการซื้อสินค้าจำเป็นเพื่อเก็บสำรองไว้ในช่วงน้ำท่วม และเพื่อบริจาคให้กับผู้ที่ประสบภัยน้ำท่วม หรือผู้ที่เป็นอาสาสมัครช่วยเหลือ ส่งผลให้เครื่องดื่มประเภทต่างๆ อาทิ ชาพร้อมดื่ม น้ำอัดลม เครื่องดื่มชูกำลัง น้ำดื่มบรรจุขวด มียอดจำหน่ายเพิ่มขึ้น โดยเฉพาะน้ำดื่มบรรจุขวดที่คาดว่าจะมียอดจำหน่ายเพิ่มสูงขึ้นกว่าช่วงปกติประมาณร้อยละ 15-20

•อื่นๆ นอกจากนี้ยังมีอุตสาหกรรมอื่นๆ ที่มีโรงงานผลิตอยู่ในพื้นที่ประสบภัย เช่น รองเท้า สิ่งทอ เครื่องประดับ ผลิตภัณฑ์พลาสติก บรรจุภัณฑ์ โลหะ เครื่องจักร แม่พิมพ์อุตสาหกรรม เครื่องมือวิทยาศาสตร์ และเลนซ์ เป็นต้น

โดยสรุป จากสถานการณ์อุทกภัยที่สร้างความเสียหายอย่างหนักต่อนิคมอุตสาหกรรมและเขตประกอบการอุตสาหกรรมในจังหวัดอยุธยาและปทุมธานี รวมทั้งโรงงานที่ตั้งอยู่นอกนิคมในจังหวัดที่ประสบภัย ศูนย์วิจัยกสิกรไทย คาดว่า เหตุการณ์อุทกภัยครั้งนี้จะฉุดให้ภาคอุตสาหกรรมไทยหดตัวอย่างรุนแรง โดยคาดว่า ในกรณีพื้นฐาน ดัชนีผลผลิตอุตสาหกรรม หรือ MPI (Manufacturing Production Index) ในไตรมาสที่ 4/2554 อาจหดตัวร้อยละ 9 เมื่อเทียบกับช่วงเดียวกันของปีก่อน ขณะที่มีกรอบคาดการณ์อยู่ในช่วงหดตัวร้อยละ 6.3-13.2 ซึ่งจะส่งผลให้ผลผลิตอุตสาหกรรมตลอดทั้งปี 2554 อาจหดตัวร้อยละ 2.8 ในกรณีพื้นฐาน และกรอบคาดการณ์อยู่ที่หดตัวร้อยละ 2.1-3.8

จากทิศทางดังกล่าว คาดว่าจะส่งผลให้ผลิตภัณฑ์มวลรวม หรือ จีดีพีของภาคอุตสาหกรรม (มูลค่า ณ ราคาคงที่) ในปี 2554 อาจหดตัวร้อยละ 1.5 ในกรณีพื้นฐาน โดยกรอบคาดการณ์อยู่ในช่วงหดตัวร้อยละ 1.1-2.0 จากที่เติบโตสูงสุดในรอบ 10 ปีที่ร้อยละ 13.9 ในปี 2553
 
สำหรับอุตสาหกรรมที่ได้รับผลกระทบมาก (มีโรงงานในพื้นที่ประสบภัยที่ได้รับความเสียหายและโรงงานที่หยุดการผลิตเนื่องจากผลกระทบทางอ้อม คิดเป็นสัดส่วนไม่น้อยกว่าร้อยละ 10 ของอุตสาหกรรมนั้นๆ) ได้แก่ อุตสาหกรรมไฟฟ้าและอิเล็กทรอนิกส์ ยานยนต์ โรงสีข้าว ผลิตภัณฑ์อาหาร และเครื่องดื่มไม่มีแอลกอฮอล์ ส่วนอุตสาหกรรมอื่นๆ ที่มีโรงงานได้รับความเสียหาย อาทิ รองเท้า สิ่งทอ เครื่องประดับผลิตภัณฑ์พลาสติก บรรจุภัณฑ์ โลหะ เครื่องจักร แม่พิมพ์อุตสาหกรรม เครื่องมือวิทยาศาสตร์ และเลนซ์ เป็นต้น"
10/19/2011,https://www.thaipbs.or.th/news/content/40169,"ทหาร พนักงานในนิคมอุตสาหกรรมนวนคร และหน่วยงานที่เกี่ยวข้องร่วมกันเสริมกระสอบทรายให้สูงขึ้นจากคันกั้นน้ำเดิมอีก 50 เซนติเมตร และเร่งสูบน้ำออกไปยังแม่น้ำเจ้าพระยา ทำให้ขณะนี้ในนิคมอุตสาหกรรมยังคงอยู่ในการควบคุม แต่ตลอดทั้งคืนยังต้องติดตามสถานการณ์อย่างใกล้ชิด เนื่องจากพื้นที่นอกนิคมฯ ขณะนี้มีน้ำท่วมสูงถึง 4 เมตรแล้ว ขณะที่พื้นที่ 3 อำเภอที่มีน้ำท่วมก่อนหน้านี้ ทั้งที่สามโคก ลาดหลุมแก้ว และอำเภอเมือง น้ำท่วมแล้วกว่าร้อยละ 60 ส่วนอำเภอคลองหลวงเรื่อยมาจนถึงประตูน้ำพระอินทร์ราชา ต้องอพยพประชาชนออกจากพื้นที่แล้ว
อำเภอคลองหลวง จังหวัดปทุมธานี ขณะนี้ได้รับผลกระทบจากน้ำเหนือที่ผันลงมาอย่างต่อเนื่อง โดยเฉพาะน้ำที่ไหลจากทุ่งเข้าท่วมถนนสายเอเชีย ตั้งแต่บริเวณหน้ามหาวิทยาลัยราชภัฏวไลยอลงกรณ์ ต่อเนื่องมายังถนนพหลโยธินขาออก ทำให้ตั้งแต่ช่วงเย็นเมื่อวานนี้ (16 ต.ค.) ต้องมีการอพยพประชาชนออกจากพื้นที่แล้ว ส่วนถนนบริเวณริมคลองหนึ่ง ซึ่งเป็นพื้นที่เชื่อมต่อกัน รวมถึงริมคลองระพีพัฒน์ มีน้ำเอ่อเข้าท่วมบางพื้นที่ แต่ระดับน้ำไม่สูงมากนัก ยกเว้นบริเวณที่รับน้ำจากประตูระบายน้ำพระอินทร์ราชา ที่ระดับน้ำสูงประมาณ 50-80 เซนติเมตร ขณะที่ตลาดไท ซึ่งมีความกังวลว่า น้ำอาจหลากเข้าท่วมนั้น ขณะนี้ยังไม่มีรายงานว่ามีไหลเข้าท่วม เพราะมีการเสริมคันกั้นน้ำสูงกว่า 1.50 เมตรทั้งด้านหน้า ที่ติดคลอง 1 ซึ่งเชื่อมต่อกับประตูระบายน้ำพระอินทร์ราชา และด้านหลังที่ติดคลองแอล ทำให้ขณะนี้ตลาดไทยังให้บริการได้ตามปกติ

อีกฟากหนึ่งของจังหวัดปทุมธานี ซึ่งเป็นจุดรับน้ำจากอำเภอบางไทร จังหวัดพระนครศรีอยุธยา ซึ่งก่อนหน้านี้ถูกน้ำท่วมไปแล้ว 3 อำเภอ คือ อำเภอสามโคก อำเภอเมือง และอำเภอลำลูกกา ทางจังหวัดได้ประกาศให้ขนย้ายสิ่งของไปอยู่บนที่สูง และให้พิจารณาอพยพออกจากพื้นที่ทันทีหากหน่วยงานในพื้นที่แจ้งเตือน เนื่องจากสถานการณ์น้ำยังคงเพิ่มขึ้นอย่างต่อเนื่อง เพราะบริเวณนี้จะเป็นจุดสำคัญที่ต้องผันน้ำเพิ่มเติมลงมาอีกในระยะนี้ ซึ่งส่วนหนึ่งมาจากการต้องช่วยระบายไม่ให้จุดสำคัญกลายเป็นพื้นที่รับน้ำ ทั้งนิคมอุตสาหกรรมนวนคร และเพื่อเลี่ยงน้ำไม่ให้เข้าสู่เขตเมืองหลวง ซึ่งจะประสบปัญหาอย่างหนักหากปล่อยให้ไหลเข้าท่วมเขตกรุงเทพมหานครชั้นใน

ส่วนเขตอุตสาหกรรมนวนครที่เสี่ยงจากการรับน้ำปริมาณมากจากอำเภอบางปะอิน และอำเภอบางไทร จังหวัดพระนครศรีอยุธยา ยังต้องเฝ้าระวังเป็นพิเศษ แม้ว่าในปัจจุบันจะยังสามารถรักษาระดับน้ำให้อยู่ในภาวะควบคุมได้ แต่ด้วยสถานการณ์ของพื้นที่ที่ถูกล้อมด้วยคลองเชียงรากน้อยและคลองเปรมประชากร และมวลน้ำจำนวนมากรอบทิศทาง อาจทำให้เขตนิคมอุตสาหกรรมแห่งนี้ ไม่รอดพ้นจากสถานการณ์อุทกภัย เช่นเดียวกับนิคมอื่นๆ ที่ได้รับความเสียหายมาแล้วอย่างน้อย 5 แห่ง

สำหรับเขตนิคมอุตสาหกรรมนวนคร เป็นเขตอุตสาหกรรมที่ใหญ่ที่สุดในภาคกลาง มีเม็ดเงินลงทุนกว่า 180,000 ล้านบาท หากน้ำทะลักเข้าท่วมนิคมนวนครแห่งนี้ จะส่งผลกระทบต่อโรงงานอุตสาหกรรม 227 แห่ง ร้อยละ 60 เป็นอุตสาหกรรมอิเล็กทรอนิกส์ ซึ่งจะส่งผลต่อการผลิตคอมพิวเตอร์และส่งออกฮาร์ดดิสก์ที่เป็นสินค้าส่งออกอันดับ 1 ของไทย ส่วนแรงงานที่จะได้รับผลกระทบมีกว่า 170,000 คน และยังมีชาวบ้านในชุมชน รวมถึงผู้ประกอบอาชีพต่อเนื่องอีกรวมแล้วกว่า 300,000 คน

ขณะเดียวกัน หากนวนครถูกผลน้ำท่วมอาจจะส่งผลต่อเนื่องไปถึงสวนอุตสาหกรรมบางกะดี อำเภอเมือง จังหวัดปทุมธานี ซึ่งมีโรงงานทั้งหมด 44 โรง ร้อยละ 75 เป็นโรงงานในเครือโตชิบา รวมมูลค่าการลงทุนทั้ง่หมด 22,000 ล้านบาท และมีแรงงานที่จะได้รับผลกระทบ 25,000 คน ทั้งนี้ ในปัจจุบัน รายได้ประชาชนร้อยละ 70 ในจังหวัดปทุมธานีมาจากภาคอุตสาหกรรม ซึ่งนอกจาก 2 เขตอุตสาหกรรมแล้ว ยังมีโรงงานกระจายอยู่ภายในจังหวัดอีก 3,120 โรง"
10/6/2011,https://www.thaipbs.or.th/news/content/38209,"ฝนตกหนักตลอดทั้งคืนที่ผ่านมาส่งผลให้ถนนสายเอเชียมีน้ำท่วมสูงในหลายจุด โดยเฉพาะช่วง อ.บางปะหัน จ.พระนครศรีอยุธยา-อ่างทอง การจราจรติดขัดรถทุกชนิดไม่สามารถผ่านเส้นทางช่วงนี้ได้ แม้แต่ถนนเลี่ยงเมืองพระนครศรีอยุธยาจำเป็นต้องปิดถนน เพราะน้ำท่วมสูงตั้งแต่ช่วงเช้าวันนี้
สถานการณ์น้ำท่วมจังหวัดพระนครศรีอยุธยาขณะนี้ทำให้ถนนสายเอเชียช่วง อ.บางปะหัน เป็นอัมพาตยาวกว่า 10 กิโลเมตร เนื่องจากการจราจรขาออกสามารถใช้การได้เพียง 1 ช่องจราจรเท่านั้น ประกอบกับปริมาณรถสะสมตั้งแต่ช่วงเช้า ส่วนขาเข้ากรุงเทพฯถนนยังใช้การไม่ได้ทั้งรถเล็ก และ รถใหญ่ จากน้ำท่วมขังสูงจนต้องปิดการจราจร 

 
ขณะที่กองบังคับการตำรวจทางหลวงได้แจ้งไปยังประชาชนขอให้หลีกเลี่ยงเส้นทางที่จะเดินทางเข้ากรุงเทพฯ ให้ใช้ถนนเลี่ยงเมือง ตั้งแต่จังหวัดอ่างทองต่อไปยัง อ.วิเศษชัยชาญ ผ่านเข้าสู่ถนนตลิ่งชัน - สุพรรณบุรี
 
ส่วนประชาชนที่ดินทางออกจากกรุงเทพฯ ไปทางภาคเหนือให้ใช้เส้นทางต่างระดับบางปะอินออกวงแหวนตะวันตก เพื่อบรรจบกับถนนตลิ่งชัน - สุพรรณบุรี ขณะที่ทางหลวงเลี่ยงเมือง จ.นครสวรรค์ ระดับน้ำยังคงสูงรถทุกชนิดไม่สามารถผ่านได้ให้ใช้เส้นทางเทศบาลผ่านตัวเมืองนครสวรรค์แทน
 
ส่วนผู้ที่จะเดินทางไปยัง จ.ลพบุรี เข้าเส้นทางโคกสำโรง-ชัยภูมิ ไม่สามารถผ่านได้ให้ใช้เส้นทางหลวง 21 พุแค-เพชรบูรณ์ ช่วงกิโลเมตร 52-72 เป็นเส้นทางเลี่ยง ส่วนเขต อ.ท่าวุ้ง ขอให้เลี่ยงไปใช้ทางหลวงหมายเลข 32 หรือ ถนนเอเชียแทน"
11/1/2011,https://www.thaipbs.or.th/news/content/43103,"สถานการณ์น้ำท่วมในจังหวัดนครปฐมเริ่มวิกฤตหนัก โดยพื้นที่ทั้ง 7 อำเภอถูกน้ำท่วมเกือบเต็มพื้นที่แล้ว ขณะที่ จังหวัดเร่งอพยพชาวบ้านออกจากพื้นที่
สถานการณ์อุทกภัยที่เกิดขึ้นทั้ง 7 อำเภอในจังหวัดนครปฐม ในพื้นที่อำเภอพุทธมณฑล บางเลน นครชัยศรี และสามพราน อยู่ในระดับที่น่าเป็นห่วง เนื่องจากระดับน้ำได้เพิ่มสูงขึ้นจากทุกพื้นที่ที่ติดกับแม่น้ำท่าจีน รวมถึงประตูระบายน้ำและคลองต่างๆ ที่มีระดับน้ำท่วมสูงขึ้นต่อเนื่อง ขณะที่การจราจรหรือสัญจรบนถนนสายรองและสายหลักหลายแห่งถูกน้ำท่วมสูงจนไม่สามารถเดินทางได้
 
โดยที่อำเภอนครชัยศรี น้ำจากแม่น้ำท่าจีนได้เอ่อเข้าท่วมถนนเพชรเกษมถึงตลาดท่านา ระยะทางกว่า 2 กิโลเมตร ระดับน้ำท่วมสูงกว่า 60 เซนติเมตรตลอดเส้นทาง รถเล็กไม่สามารถผ่านได้ ส่วนถนนเทศบาล 1 บางกระเบา มีน้ำท่วมสูงประมาณ 70 เซนติเมตร ทำให้ขณะนี้รถที่จะวิ่งเข้าอำเภอนครชัยศรี และอำเภอดอนตูม สามารถใช้ได้เพียงถนนพุทธมณฑลสาย 8 เท่านั้น

ขณะที่ในพื้นที่ลุ่มบางจุดน้ำท่วมสูงกว่า 1.50 เมตร โดยเฉพาะที่ตำบลวัดสำโรง ตำบลลานตากฟ้า ตำบลวัดแค ตำบลสัมปทวน ตำบลงิ้วราย ตำบลไทยาวาส ตำบลนครชัยศรี ตำบลบางกระเบา ตำบลขุนแก้ว และตำบลดอนแฝก ซึ่งได้รับผลกระทบมากที่สุด เพราะเป็นเส้นทางผ่านของมวลน้ำจากแม่น้ำท่าจีนและมวลน้ำที่มาจากคลองโยง และ คลองมหาสวัสดิ์ ชาวบ้านจำนวนมากต้องเร่งอพยพออกนอกพื้นที่ ส่วนภายในศูนย์พักพิงชั่วคราววิทยาลัยการอาชีพบางแก้วฟ้า อำเภอนครชัยศรี ซึ่งขณะนี้มีผู้อาศัยอยู่จำนวน 195 คนแล้ว ระดับโดยรอบศูนย์พักพิงก็เพิ่มสูงขึ้นเช่นกัน ซึ่งทางจังหวัดระบุว่า หากเข้าท่วมภายในศูนย์ฯ ก็จำเป็นต้องย้ายผู้ประสบภัยไปยังศูนย์ฯอื่นที่ปลอดภัยกว่า

ส่วนที่อำเภอบางเลน สถานการณ์น้ำท่วมขังยังคงวิกฤตต่อเนื่อง ถนนสาย 346 บางเลน ลาดหลุมแก้ว รถเล็กไม่สามารถผ่านได้แล้ว และน้ำที่ท่วมขังยังขยายวงกว้างอย่างต่อเนื่อง โดยเฉพาะที่ตำบลบางภาษี ตำบลนราภิรมย์ตำบลบางหลวง ที่มีระดับน้ำสูงกว่า 3 เมตร เช่นเดียวกับที่ อำเภอสามพราน ที่ขณะนี้ก็ถูกน้ำท่วมเต็มพื้นที่แล้วขณะที่ในภาพรวม จังหวัดนครปฐม มีพื้นที่ถูกน้ำท่วมรวมกว่า 580,000 ไร่ โดยมีปริมาณน้ำไหลเข้าพื้นที่วันละประมาณ 105-87 ล้านลูกบาศก์เมตร หรือ เฉลี่ยวินาทีละ 1,225.65 ลูกบาศก์เมตร"
10/16/2011,https://www.thaipbs.or.th/news/content/40150,"เขตอุตสาหกรรมนวนคร เป็นอีกเขตเศรษฐกิจสำคัญระดับประเทศ ที่มีโรงงานกว่า 200 แห่ง และกว่าครึ่งเป็นอยู่ในชิ้นส่วนอิเล็กทรอนิกส์ ซึ่งเป็นสินค้าส่งออกอันดับ 1 ของไทย ไม่นับรวมกับแรงงานและชุมชนที่อยู่ในพื้นที่แห่งนี้อีกกว่า 300,000 คน จึงเป็นสิ่งสำคัญที่หลายฝ่ายพยายามป้องกันไม่ให้น้ำท่วม หลังจากนิคมอื่นๆ ในจังหวัดพระนครศรีอยุธยาได้รับความเสียหายมาแล้ว
เขตอุตสาหกรรมนวนคร อำเภอคลองหลวง จังหวัดปทุมธานี พื้นที่เศรษฐกิจลำดับต่อไป ที่มีโอกาสรับน้ำที่ไหลบ่าจากอำเภอบางปะอิน จังหวัดพระนครศรีอยุธยา โดยนวนครอยู่ห่างจากนิคมอุตสาหกรรมบางปะอินเพียง 9 กิโลเมตร ด้านทิศเหนือและตะวันตกถูกล้อมด้วยคลองเชียงรากน้อย และคลองเปรมประชากร ซึ่งคันกั้นน้ำต้องต้านทานระดับน้ำสูงขึ้นวันละ 0.50 เมตรให้ได้ ขณะที่ด้านใต้มีลักษณะมวลน้ำไหลย้อนขึ้นมา และทำให้คันดินรั่วซึมลักษณะเดียวกันกับน้ำที่เข้าท่วมนิคมอุตสาหกรรมบ้านหว้าอำเภอบางปะอิน

เขตอุตสาหกรรมนวนครระดมกำลังทหารจากกองพลทหารราบที่ 1 เพิ่มระดับคันดิน และซ่อมแซมรอยรั่วตลอดเวลา แต่ปัญหาที่คนในพื้นที่นี้หนักใจ คือข้อเสนอแนวทางแก้ปัญหาจาก 3 รัฐมนตรีในรัฐบาลที่มีทิศทางต่างกัน และไม่ตรงกับข้อเท็จจริง ทำให้ฝ่ายปฏิบัติงานเกิดความสับสน แต่ทางออกที่ผู้บริหารพื้นที่ และทหารมองว่าเหมาะสมที่สุด คือเร่งระบายน้ำออกทางคลองเชียงรากน้อย และผันน้ำลงสู่แม่น้ำเจ้าพระยาโดยเร็วที่สุด ซึ่งสิ่งที่ขาดแคลน คือ Sheet pile หรือเสาเข็มแบบแผ่นทำด้วยเหล็กที่จะสกัดความแรงของกระแสน้ำ ทั้งนี้ ผู้บริหารพื้นที่ยืนยันที่จะรักษาเขตอุตสาหกรรมเพื่อรักษาความเชื่อมั่นของนักลงทุนต่างชาติให้รักษาฐานลงทุนในไทยต่อไป

เขตอุตสาหกรรมนวนครเป็นเขตอุตสาหกรรมที่ใหญ่ที่สุดในภาคกลาง มีเม็ดเงินลงทุนกว่า 180,000 ล้านบาท หากน้ำทะลักเข้าท่วมนิคมนวนครแห่งนี้จะส่งผลกระทบต่อโรงงานอุตสาหกรรม 227 แห่ง โดยร้อยละ 60 เป็นอุตสาหกรรมอิเล็กทรอนิกส์ ซึ่งจะส่งผลต่อการผลิตคอมพิวเตอร์ และส่งออกฮาร์ดดิสก์ที่เป็นสินค้าส่งออกอันดับ 1 ของไทย ส่วนแรงงานที่จะได้รับผลกระทบมีกว่า 170,000 คน และยังมีชาวบ้านในชุมชน รวมถึงผู้ประกอบอาชีพต่อเนื่องอีกรวมแล้วกว่า 300,000 คน

ขณะเดียวกัน หากนวนครถูกผลน้ำท่วมจะส่งผลต่อเนื่องไปถึงสวนอุตสาหกรรมบางกะดี อำเภอเมือง จังหวัดปทุมธานี ที่เป็นจุดที่จะรับน้ำต่อแต่ที่กังวลคือระดับน้ำจากคลองเชียงรากน้อย ที่มีระดับน้ำสูงขึ้นการปัญหาประตูระบายน้ำบ้านพร้าว แม้จะวางแนวป้องกันน้ำ 3 ชั้น คือคันดินกั้นน้ำเจ้าพระยา แนวถนนติวานนท์ และคันดินกั้นน้ำภายในพื้นที่ สำหรับสวนอุตสาหกรรมบางกะดี ซึ่งมีโรงงานทั้งหมด 44 โรง ร้อยละ 75 เป็นโรงงานในเครือโตชิบ้า รวมมูลค่าการลงทุนทั้งหมด 22,000 ล้านบาท และมีแรงงานที่จะได้รับผลกระทบ 25,000 คน

ปัจจุบัน รายได้ประชาชนร้อยละ 70 ในจังหวัดปทุมธานี มาจากภาคอุตสาหกรรม ซึ่งนอกจาก 2 เขตอุตสาหกรรมแล้วยังมีโรงงานกระจายอยู่ภายในจังหวัดอีก 3,120 โรง การได้รับผลกระทบจากน้ำท่วมครั้งนี้ จึงเป็นเป้าหมายสำคัญของทุกหน่วยงานที่จะต้องปกป้องรักษาให้ได้ จากก่อนหน้าที่โรงงานอุตสาหกรรมในจังหวัดพระนครศรีอยุธายาได้รับความเสียหายอย่างหนักที่แม้กระทั่งทุกวันนี้ยังไม่สามารถประเมินค่าความเสียได้"
10/21/2011,https://www.thaipbs.or.th/news/content/40997,"สถานการณ์น้ำท่วม ทำให้เส้นทางขนส่งถูกตัดขาด ส่งผลให้การกระจายสินค้าในห้างสรรพสินค้า และร้านสะดวกซื้อ เผชิญภาวะขาดแคลนสินค้า โดยเฉพาะสินค้าในกลุ่มจำเป็น ทั้งอาหารแห้ง น้ำดื่ม และไข่ไก่
ผู้ค้าไข่ไก่บางรายในตลาดยิ่งเจริญ ย่านสะพานใหม่ เปิดเผยว่า ขณะนี้ผู้ค้าไข่ไก่ในตลาดประมาณ 12 รายต้องปิดร้านเร็วขึ้นและบางรายต้องปิดร้าน เนื่องจากไข่ไก่ขาดตลาด โดยผู้ค้าส่งไม่สามารถหาไข่ไก่เข้าร้านได้ เนื่องจากฟาร์มไก่ไข่ถูกน้ำท่วมเสียหายทำให้ปริมาณไข่ไก่ลดลง และการขนส่งใช้เวลามากขึ้นเพราะเส้นทางหลายจุดถูกตัดขาด หากสามารถจัดส่งได้ก็จะมีการบวกค่าขนส่งเพิ่มขึ้น ทำให้ราคาไข่ไก่ขณะนี้ปรับตัวสูงขึ้น เฉลี่ย 30-80 สตางค์ต่อฟอง เช่นไข่ไก่เบอร์ 0 เดิม ฟองละ 4.20 บาท ปรับเพิ่มเป็นฟองละ 5 บาท ส่วนไข่ไก่เบอร์ 4-6 ไม่มีจำหน่าย โดยช่วงสัปดาห์นี้พบว่ามีผู้บริโภคมีการซื้อไข่ไก่กักตุนจำนวนมาก ทำให้ปริมาณไข่ไก่ไม่เพียงพอกับความต้องการ

ด้านนายมาโนช ชูทับทิม นายกสมาคมผู้เลี้ยงไก่ไข่ กล่าวยอมรับว่าขณะนี้ ไข่ไก่ขาดตลาดเพราะฟาร์มเลี้ยงไก่ไข่ในพื้นที่เลี้ยงหลัก เช่น อยุธยา ถูกน้ำท่วมเสียหายทำให้ไก่ตายเกือบ 2 ล้านตัว ทำให้ไข่ไก่ออกสู่ตลาดลดลงกว่าล้านฟอง จากเดิมวันละ 25-26 ล้านฟอง แต่ราคาไข่คละหน้าฟาร์มยังไม่ปรับขึ้น อยู่ที่ ฟองละ 3 บาท แต่เมื่อถึงปลายทางที่เป็นจุดจำหน่าย เช่น ตลาดสด จะมีการบวกราคาเพิ่มจากผู้ค้าส่งทำให้ราคาไข่พุ่งสูงขึ้นเป็นฟองละ 5 บาท

ด้านนายสมชาย พรรัตนเจริญ นายกสมาคมค้าส่ง-ปลีกไทย เปิดเผยว่าขณะนี้สินค้าโดยเฉพาะน้ำดื่มบรรจุขวด บะหมี่สำเร็จรูป ปลากระป๋อง และข้าวสาร เริ่มขาดแคลน ส่วนหนึ่งมาจากปัญหาการขนส่ง เนื่องจากเส้นทางถูกน้ำท่วม ทำให้ผู้ผลิตกระจายสินค้าได้น้อยลง

ขณะที่นายวิศิษฎ์ ลิ้มประนะ ประธานกลุ่มอุตสาหกรรมอาหาร ส.อ.ท. กล่าวว่า สถานการณ์น้ำท่วมครั้งนี้ มีโรงงานในกลุ่มอาหารได้รับความเสียหายไม่มาก เนื่องจากส่วนใหญ่โรงงานจะตั้งอยู่ในแถบภาคเหนือ ภาคใต้และจังหวัดสมุทรสาคร ซึ่งยังไม่เกิดปัญหาน้ำท่วม แต่ก็มีการเฝ้าระหว่างในแถบจังหวัดสมุทรสาครมากขึ้น  สำหรับโรงงานอาหารที่ได้รับการผลกระทบจากน้ำท่วมขณะนี้มีอยู่ 2 แห่ง คือ โรงงานของบริษัท อายิโนะโมะโต๊ะโฟรเซ่นฟู้ดส์ ที่ผลิตผงชูรสขายในประเทศและส่งออก ที่ตั้งอยู่ในนิคมอุตสาหกรรมบ้านหว้า และโรงงานของบริษัท ไทยนิปปอนฟูดส์ จำกัด ซึ่งผลิตอาหารแช่แข็ง ตั้งอยู่ในสวนอุตสาหกรรมโรจนะ"
10/21/2011,https://www.thaipbs.or.th/news/content/40904,"มีรายงานว่า แนวคั้นกั้นน้ำสวนอุตสาหกรรมบางกะดีได้พังลงมาทำให้ปริมาณน้ำไหลทะลักเข้าสวนอุตสาหกรรม ขณะที่เจ้าหน้าที่ยังไม่สามารถซ่อมแซมได้
หลังจากที่แนวคันกั้นน้ำด้านหลังของสวนอุตสาหกรรมบางกะดี ตำบลบางกะดี อำเภอเมือง จังหวัดปทุมธานี ได้พังลงไป เมื่อประมาน 20.00 น.ที่ผ่านมา ล่าสุดเจ้าหน้าที่ยังไม่สามารถกู้สถานการณ์ได้ปริมาณน้ำที่ไหลทะลักจากคลองประปายังเอ่อล้นเข้ามา

ในพื้นที่ของสวนอุตสาหกรรมอย่างต่อเนื่อง และ ไหลทะลักเข้ามาอย่างรวดเร็วตามทางถนน และ คลองระบายน้ำเรียบถนนด้าน

ในของสวนอุตสาหกรรมทีมข่าวพยายามจะเข้าไปให้ถึงจุดที่แนวคันกั้นพังลงให้ได้มากที่สุดแต่ไปถึงได้แค่ด้านหน้าของบริษัท โทวา สปริง(ไทยแลนด์) จำกัด ซึ่งห่างจากจุดที่แนวคันกั้นน้ำพัง ราว 200 เมตร และ พบว่า ปริมาณน้ำที่ไหลทะลักเข้ามานั้นกินพื้นที่ชั้นในสวนอุตสาหกรรมบางกะดีเป็นวงกว้างมากขึ้นเรื่อย ๆ และระดับน้ำที่บริเวณด้านหน้าบริษัท โทวา สปริง (ไทยแลนด์) จำกัด มีความสูงอยู่ที่ 30 เซนติเมตรแล้ว ซึ่งเจ้าหน้าที่ของโรงงานแห่งนี้ เล่าว่า ระดับน้ำเพิ่มขึ้นสูงอย่างรวดเร็วภายในเวลาไม่ถึง 30 นาที

นอกจากปริมาณน้ำไหลที่เอ่อล้นเข้ามาทางถนนอย่างรวดเร็วแล้วสิ่งหนึ่งที่ต้องระวังสำหรับเจ้าหน้าที่ที่จะเดินทางเข้าพื้นที่ คือ วัสดุ อุปกรณ์ที่ลอยออกมาตามน้ำจากโรงงานต่าง ๆ ไม่ว่าจะเป็นถังน้ำขนาดใหญ่ แผ่นไม้อัด แท่นไม้วางของขนาด 1 ตารางเมตร และอื่น ๆ อีกจำนวนมาก ซึ่งลอยเกลื่อนอยู่เต็มผิวน้ำบนถนน

นอกจากนี้ยังมีเหตุการณ์เสาไฟริมถนนในสวนอุตสาหกรรม บริเวณด้านหลังบริษัทโซนี่ ดีไวซ์ เทคโนโลยี (ประเทศไทย)จำกัด ล้มลงไปหลายจุดด้วยกัน จากการสอบถามเจ้าหน้าที่ก็ทราบว่า หลังจากที่แนวคันกั้นน้ำแตกไป รถแม็คโครที่ทำงานอยู่ด้านในก็เร่งนำรถออกจากพื้นที่โดยไม่ทันระวังจึงเกี่ยวเข้ากับสายไฟจึงทำให้เสาไฟล้มลงไปหลายจุดด้วยกัน ซึ่งขณะนี้ยังอยู่ระหว่างการเร่งแก้ไขของทาง"
10/25/2011,https://www.thaipbs.or.th/news/content/41599," หลังจากที่แนวพนังกั้นน้ำที่บริเวณ มธ.ศูนย์รังสิตพังทลาย จนน้ำไหลเข้าศูนย์พักพิง ระดับน้ำสูง 2 เมตร และโดนตัดไฟมาแล้ว 2 วัน ทำให้เมื่อวานนี้ต้องเร่งอพยพผู้ประสบภัยไปยังศูนย์พักพิงแห่งใหม่
รศ.กำพล รุจิวิชชญ์ รองอธิการบดีฝ่ายบริหาร มหาวิทยาลัยธรรมศาสตร์ศูนย์รังสิต เปิดเผยถึงแผนการอพยพผู้พักพิงประมาณกว่า 3,000 คนออกจากมหาวิทยาลัยธรรมศาสตร์รังสิตว่า ได้เปิดทางเลือกให้ผู้อพยพ เนื่องจากที่สนามรัชมังคลากีฬาสถานสามารถรองรับได้ประมาณ 800 คน จึงมีบางส่วนที่ขอย้ายไปยังศูนย์พักพิงแห่งอื่นๆ โดยมีผู้อพยพไปที่ศูนย์ฝึกกีฬาแห่งชาติ อำเภอมวกเหล็ก จังหวัดสระบุรี ประมาณ 1,500 คน, ค่ายอดิสร จำนวน 2,000 คน และมีผู้อพยพส่วนหนึ่งที่สมัครใจเดินทางกลับภูมิลำเนา

ล่าสุดขณะนี้เหลืออยู่ที่ศูนย์ฯ 1,000 กว่าคน นอกจากนี้ยังได้เตรียมสถานที่ไว้เพื่อรองรับผู้ประสบภัยอีกหลายแห่ง เช่น ที่วิทยาลัยพลศึกษาชลบุรี ซึ่งได้จัดเตรียมสถานที่ อาสาสมัคร รวมถึงอาหารไว้รองรับเรียบร้อยแล้ว"
10/21/2011,https://www.thaipbs.or.th/news/content/40967,"ปตท. เผยสถานการณ์น้ำท่วมทำให้การขนส่งก๊าซเอ็นจีวีจาก 3 สถานีแม่มีปัญหา ซึ่งขณะนี้กำลังเร่งขนก๊าซจากฝั่งตะวันออกมาชดเชย ส่วนน้ำมัน และแอลพีจีไม่มีปัญหา
นายไพรินทร์ ชูโชติถาวร ประธานเจ้าหน้าที่บริหารและกรรมการผู้จัดการใหญ่ บมจ.ปตท. เปิดเผยว่า สถานการณ์น้ำท่วม ส่งผลกระทบต่อผลประกอบการของปตท.ในไตรมาส 4 เล็กน้อยส่วนการผลิตน้ำมัน, ก๊าซหุงต้ม (แอลพีจี) ยังเพียงพอต่อความต้องการของผู้บริโภค ไม่มีปัญหาการขาดแคลนอย่างแน่นอน เพราะมีโรงกลั่นอยู่ที่ฝั่งตะวันออกที่ระยอง และศรีราชา ซึ่งไม่ได้รับผลกระทบจากน้ำท่วม แต่ก๊าซธรรมชาติสำหรับรถยนต์ (เอ็นจีวี) อาจสะดุดบ้าง เนื่องจากสถานีแม่ที่เป็นโรงบรรจุก๊าซ 3 แห่ง ได้แก่ สถานีเชียงรากน้อย, สถานีสามโคก และสถานีลาดหลุมแก้ว ไม่สามารถให้บริการได้เนื่องจากพื้นที่โดยรอบถูกน้ำท่วมจนรถขนส่งก๊าซฯ ไม่สามารถเข้าไปรับก๊าซฯ ออกมาจำหน่ายได้ ต้องเร่งให้สถานีแม่ที่อยู่ฝั่งตะวันออกมาชดเชยแทน"
10/5/2011,https://www.thaipbs.or.th/news/content/37918,"ผู้ว่าฯกำแพงเพชรเตรียมพร้อมอพยพชาวบ้านใน อ.โกสัมพีนคร ที่ได้รับผลกระทบจากการระบายน้ำของเขื่อนภูมิพล โดยหลายพื้นที่ในจังหวัดน้ำท่วมยังขยายวงกว้าง
 สถานการณ์น้ำท่วมในจังหวัดกำแพงเพชร ระดับน้ำในแม่น้ำปิงที่เพิ่มสูงขึ้นได้เอ่อล้นเข้าท่วมบ้านเรือนใน ต.โกสัมพี ต.ลานดอกไม้ตก และ ต.เพชรชมพู อ.โกสัมพีนคร

 
นายวันชัย สุทิน ผู้ว่าราชการจังหวัดกำแพงเพชรเปิดเผยว่า จากการประสานข้อมูลทราบว่า ระดับน้ำจะเพิ่มสูงสุดในช่วงเที่ยงวันพรุ่งนี้ ( 6ต.ค.) จึงได้จัดเตรียมแผนอพยพชาวบ้านไปพักที่หอประชุม อ.โกสัมพีนคร และ หลังที่ว่าการ อ.โกสัมพีนคร เป็นการชั่วคราว โดยจะจัดเจ้าหน้าที่คอยดูแลอย่างใกล้ชิด"
10/14/2011,https://www.thaipbs.or.th/news/content/39741,"หลายประเทศเผชิญกับอุทกภัยร้ายแรง ไม่ว่าจะเป็นที่ เม็กซิโก กัวเตมาลา และ กัมพูชา ซึ่งกัมพูชา มีผู้เสียชีวิตจากอุทกภัยเกือบ 250 คน
 สมเด็จฮุน เซน นายกรัฐมนตรีของกัมพูชาประกาศว่า ภัยพิบัติจากอุทกภัยและดินถล่มที่เกิดขึ้นทั่วประเทศทำให้มีผู้เสียชีวิตอย่างน้อย 247 คน ครึ่งหนึ่งในจำนวนนี้เป็นเด็ก สมเด็จฮุน เซน ขอให้ชาวกัมพูชาทุกคนระวังอันตรายจากน้ำท่วม โดยเฉพาะเด็ก ๆ ที่ว่ายน้ำไม่เป็น และ ได้ประกาศยกเลิกเทศกาลน้ำประจำปี 

 
ขณะที่คณะกรรมาธิการภัยพิบัติแห่งชาติของกัมพูชา รายงานว่า มีโรงเรียนได้รับผลกระทบจากอุทกภัยถึง 1,132 แห่งทำให้เด็กนักเรียนไม่สามารถไปโรงเรียนได้ นอกจากนี้ราคาอาหารยังพุ่งสูงเนื่องจากพื้นที่ปลูกข้าวได้รับความเสียหายเป็นบริเวณกว้าง
 
ส่วนที่เม็กซิโกซึ่งเผชิญกับพายุเฮอริเคนโฮวา ที่ทำให้เกิดฝนตกหนัก และ น้ำท่วมฉับพลัน ถนนเลียบแนวชายฝั่งมหาสมุทรแปซิฟิกเสียหายจากน้ำท่วม ล่าสุดทางการได้ปรับเพิ่มจำนวนผู้เสียชีวิตเป็น 6 คน พายุเฮอริเคนโฮวา พัดขึ้นฝั่งเม็กซิโกเมื่อช่วงเช้าของวันพุธที่ผ่านมาตามเวลาท้องถิ่นก่อนอ่อนกำลังลงเป็นพายุโซนร้อน
 
เช่นเดียวกับที่ประเทศกัวเตมาลาในทวีปอเมริกากลางเผชิญกับพายุโซนร้อน 12-อี อิทธิพลของพายุทำให้เกิดฝนตกหนัก น้ำท่วมและ ดินถล่ม ในหลายพื้นที่ของประเทศถนนถูกตัดขาดประชาชนหลายพันคนต้องอพยพละทิ้งบ้านเรือน มีรายงานผู้เสียชีวิตอย่างน้อย 13 คน 
 
สำนักงานอุตุนิยมวิทยาของกัวเตมาลาคาดการณ์ว่า อิทธิพลของพายุโซนร้อน 12-อี จะทำให้มีฝนตกหนักต่อไปอีก 2 วัน กัวเตมาลามักจะเผชิญกับฝนตกหนัก เนื่องจากภูมิประเทศที่เต็มไปด้วยภูเขา
 
ขณะที่การติดต่อสื่อสารที่ไม่มีประสิทธิภาพเพียงพอเป็นอุปสรรคต่อการให้ความช่วยเหลือเมื่อช่วงเช้าที่ผ่านมามีรายงานเกิดแผ่นดินไหวบริเวณหมู่เกาะปาปัวนิวกินี ในมหาสมุทรแปซิฟิค วัดแรงสั่นสะเทือนได้ 6.7 ริกเตอร์ศูนย์กลางแผ่นดินไหวอยู่ห่างจากเมืองหลวงไปทางเหนือ 326 กิโลเมตร แต่ไม่มีการแจ้งเตือนคลื่นสึนามิแต่อย่างใด"
10/31/2011,https://www.thaipbs.or.th/news/content/43011,"บขส.จะย้ายการให้บริการเดินรถจากสถานีขนส่งสายใต้ใหม่ไปยังบริเวณถนนพระราม 2 ตั้งแต่เวลา 18.00 น. เป็นต้นไป ผู้ที่จะซื้อตั๋ว และเดินทางวันนี้ต้องไปใช้บริการสถานที่แห่งใหม่
บริษัทขนส่ง จำกัด หรือ บขส.จะย้ายการให้บริการเดินรถจากสถานีขนส่งสายใต้ใหม่ไปที่โรงเบียร์ฮอลแลนด์ ถนนพระราม 2 ตั้งแต่วันนี้ เวลา 18.00 น. เป็นต้นไปจนกว่าสถานการณ์น้ำท่วมจะคลี่คลาย และจะกลับไปให้บริการเดินรถที่สายใต้ใหม่อีกครั้ง โดยจะประกาศให้ทราบภายหลัง

นายวุฒิชาติ กัลยาณมิตร กรรมการผู้จัดการใหญ่ บขส. กล่าวว่า พื้นที่สถานีขนส่งสายใต้ใหม่ยังคงเป็นปกติไม่มีน้ำท่วมเข้า แต่สาเหตุที่ต้องเปลี่ยนให้บริการเดินรถ เนื่องจากพื้นที่บริเวณโดยรอบของสถานีขนส่งสายใต้ประสบปัญหาน้ำท่วม ซึ่งหากน้ำท่วมสูงไปมากกว่านี้ รถโดยสารจะไม่สามารถแล่นออกไปได้

ทั้งนี้หากผู้โดยสารที่ไม่มีความจำเป็นที่จะเดินทางในวันนี้ขอให้เลื่อนออกไปก่อน เนื่องจากการจะเกรงจะไม่ได้รับความสะดวก สำหรับประชาชนที่จะเดินทางกลับมาทำงานในกรุงเทพฯในวันพรุ่งนี้ บขส.เตรียมรถสำรองไว้แล้ว 700-1,000 เที่ยว แต่จากการตรวจสอบไปยังสถานีฯ ต่างๆ ในต่างจังหวัด พบว่ามีการจองตั๋วกลับเข้ากรุงเทพฯไม่มากนัก"
11/2/2011,https://www.thaipbs.or.th/news/content/43506,"1. การบริหารจัดการน้ำในเขื่อนของ กฟผ.ทำอย่างไร

เขื่อนของการไฟฟ้าฝ่ายผลิตแห่งประเทศไทย(กฟผ.) ทุกเขื่อนเป็นเขื่อนเอนกประสงค์ มีหน้าที่กักเก็บน้ำไว้เพื่อใช้ประโยชน์ด้านการเกษตรกรรม การอุปโภคบริโภค การอุตสาหกรรมและการบรรเทาอุทกภัยเป็นหลัก ส่วนการผลิตกระแสไฟฟ้าเป็นเพียงผลพลอยได้จากการปล่อยน้ำผ่านเครื่องกำเนิดไฟฟ้าตามปริมาณ เพื่อการใช้ประโยชน์ที่กล่าวข้างต้น

ทั้งนี้ การบริหารจัดการน้ำในเขื่อนของ กฟผ. ตามหลักการจะควบคุมให้ระดับน้ำ อยู่ในกรอบของ “เกณฑ์ควบคุมระดับน้ำ” (Rule Curve) ซึ่งมีอยู่ 2 เกณฑ์ คือ “เกณฑ์ควบคุมระดับน้ำตัวล่าง” (Lower Rule Curve)  และ “เกณฑ์ควบคุมระดับน้ำตัวบน” (Upper Rule Curve) โดยในการจัดทำเกณฑ์ควบคุมระดับน้ำนั้น ได้นำปัจจัยและข้อมูลของปริมาณน้ำไหลเข้าอ่างเก็บน้ำและความต้องการใช้น้ำของพื้นที่ท้ายเขื่อนในรอบกว่า 30 ปีมาประกอบการจัดทำ ทั้งนี้ยังได้ทำการปรับปรุงตามสภาวการณ์เป็นระยะๆ

ควบคุมระดับน้ำตัวล่าง(Lower Rule Curve) จะทำหน้าที่บอกให้ทราบว่า หากเก็บน้ำไว้ต่ำกว่าระดับนี้ จะมีความเสี่ยงเรื่องการขาดแคลนน้ำในปีหน้า

เกณฑ์ควบคุมระดับน้ำตัวบน(Upper Rule Curve) จะทำหน้าที่บอกให้ทราบว่า หากเก็บน้ำไว้สูงกว่าระดับนี้จะมีความเสี่ยงเรื่อง น้ำล้นเขื่อนจนอาจต้องเปิดประตูระบายน้ำล้น (Spillway)

ในสภาวการณ์ปกติ เขื่อนจะควบคุมไม่ให้ระดับน้ำต่ำกว่า เกณฑ์ควบคุมระดับน้ำตัวล่างในช่วงฤดูแล้ง และช่วงฤดูฝน เขื่อนก็จะพยายามระบายน้ำเพื่อไม่ให้ระดับน้ำสูงเกินเกณฑ์ควบคุมระดับน้ำตัวบน ดังนั้นเกณฑ์ควบคุมระดับน้ำจึงเปรียบเสมือนเกณฑ์ที่คอยควบคุมระดับน้ำในเขื่อนให้มีปริมาณน้ำเก็บกักที่เหมาะสมตามสภาวการณ์ของปริมาณน้ำทั้งเหนือเขื่อนและสภาพน้ำในลุ่มน้ำท้ายเขื่อน เพื่อให้มีน้ำไว้ใช้ประโยชน์อย่างมีประสิทธิภาพสูงสุดในภาพรวมตลอดทั้งปี

ตัวอย่างการบริหารจัดการน้ำเขื่อนภูมิพลโดยเกณฑ์ระดับน้ำควบคุม (Rule Curve)
ในปี พ.ศ. 2549  ซึ่งเป็นปีน้ำมาก

สำหรับการบริหารจัดการน้ำในพื้นที่ลุ่มน้ำเจ้าพระยาจะดำเนินการโดยคณะอนุกรรมการติดตามและวิเคราะห์แนวโน้มสถานการณ์น้ำ ที่มีอธิบดีกรมชลประทานเป็นประธาน และอีก 8 หน่วยงานร่วมเป็นกรรมการ ประกอบด้วย กรมอุตุนิยมวิทยา สถาบันสารสนเทศทรัพยากรน้ำและการเกษตร กรมทรัพยากรน้ำ กรมอุทกศาสตร์ สำนักการระบายน้ำ กทม. กรมป้องกันและบรรเทาสาธารณภัย สำนักงานคณะกรรมการพิเศษเพื่อประสานงานโครงการอันเนื่องมาจากพระราชดำริ(สำนักงาน กปร.) และ กฟผ. โดยคณะอนุกรรมการฯ จะติดตามสถานการณ์น้ำอย่างใกล้ชิดและร่วมกันพิจารณาปริมาณน้ำที่เหมาะสมที่จะต้องระบายออกจากเขื่อนทุกสัปดาห์หรือทุกวัน ซึ่ง กฟผ.ก็ได้ปฏิบัติตามมติของคณะอนุกรรมการฯ มาโดยตลอด

2. ทำไมเขื่อนภูมิพลและเขื่อนสิริกิติ์จึงไม่ระบายน้ำออกมาก่อนในช่วงต้นฤดูฝนปีนี้

ช่วงต้นฤดูฝนปีนี้ ณ วันที่ 1 พ.ค. เขื่อนภูมิพลมีปริมาณน้ำเก็บกัก 6,076 ล้านลูกบาศก์เมตร หรือร้อยละ 45.1 ของความจุ เขื่อนสิริกิติ์มีปริมาณน้ำเก็บกัก 4,784 ล้านลูกบาศก์เมตร หรือร้อยละ 50.3 ของความจุ ซึ่งเมื่อเทียบกับเกณฑ์ควบคุมระดับน้ำ (Rule Curve) ที่ใช้เป็นกรอบในการปฏิบัติการบริหารจัดการน้ำของเขื่อนแล้วถือว่าอยู่ในเกณฑ์ที่ต่ำมาก ซึ่งตามแนวปฏิบัติของการบริหารจัดการน้ำตามสถิติข้อมูลที่ใช้อ้างอิง จะต้องเก็บกักน้ำไว้ เพื่อให้สามารถมีน้ำไว้ใช้อย่างมีประสิทธิภาพสูงสุดในภาพรวมตลอดทั้งปี ดังนั้นปริมาณน้ำที่ระบายน้ำออกจากเขื่อนในช่วงนี้จึงเป็นไปตามความต้องการใช้เพื่อการเกษตรกรรมและสาธารณูปโภคเป็นหลัก

ต่อมามีพายุเข้ามาหลายลูกได้แก่ “ไหหม่า” (ปลาย มิ.ย.-ก.ค.) “นกเตน”(ปลาย ก.ค.-ส.ค.) พายุโซนร้อน “ไหถ่าง” และ “เนสาด” (เดือน ก.ย.) และ “นาลแก” (เดือน ต.ค.)

ทำให้มีฝนตกทั้งบริเวณเหนือเขื่อนและท้ายเขื่อนรวมทั้งพื้นที่ในภาคกลาง เกิดภาวะน้ำท่วมในพื้นที่ภาคเหนือตอนล่างและภาคกลาง นอกจากนั้นในลุ่มน้ำวังและลุ่มน้ำยมไม่มีเขื่อนขนาดใหญ่รองรับน้ำ ดังนั้นแม้จะพยายามระบายน้ำจากเขื่อนภูมิพลและเขื่อนสิริกิติ์ก็มีข้อจำกัดในการระมัดระวังผลกระทบต่อพื้นที่น้ำท่วมท้ายเขื่อน

3. ทำไมเขื่อนต้องระบายน้ำผ่านประตูระบายน้ำล้น (Spillway) เพิ่มขึ้นนอกเหนือจากการปล่อยน้ำผ่านการผลิตกระแสไฟฟ้า

ในปีนี้เขื่อนภูมิพลมีการระบายน้ำผ่านประตูระบายน้ำล้น ระหว่างวันที่ 5 – 13 ต.ค. และ 18 – 20 ต.ค. ส่วนเขื่อนสิริกิติ์มีการระบายน้ำผ่านประตูระบายน้ำล้น ระหว่างวันที่ 25 ส.ค. – 11 ก.ย. 2554

การที่ทั้ง 2 เขื่อนจำเป็นต้องระบายน้ำเพิ่มขึ้นผ่านประตูระบายน้ำล้น นอกเหนือจากการระบายน้ำผ่านการผลิตกระแสไฟฟ้า เนื่องจากขณะนั้นมีปริมาณน้ำใกล้เต็มความจุของอ่างเก็บน้ำ และจากการติดตามข้อมูลปริมาณน้ำที่ไหลเข้าอ่างฯ ยังมีแนวโน้มที่มีปริมาณสูงอยู่ จึงจำเป็นต้องระบายน้ำออกเพิ่มมากขึ้น เพื่อควบคุมไม่ให้ระดับเก็บกักน้ำเกินความจุของอ่าง ซึ่งจะมีผลกระทบต่อความมั่นคงปลอดภัยของเขื่อนและอาคารประกอบ ทั้งนี้ในระหว่างการระบายน้ำผ่านประตูระบายน้ำล้น ก็ได้มีการเฝ้าติดตามสถานการณ์น้ำที่ไหลเข้าอ่างฯ อย่างใกล้ชิด เมื่อพบว่ามีแนวโน้มลดลงก็ให้ลดปริมาณการระบายน้ำ จนปัจจุบันไม่มีการระบายน้ำผ่านประตูระบายน้ำล้นจากเขื่อนทั้งสอง

4. เขื่อนต้องการเก็บน้ำไว้มากเพื่อประโยชน์ในการผลิตกระแสไฟฟ้าหรือไม่

การผลิตกระแสไฟฟ้าจากเขื่อนไม่ใช่วัตถุประสงค์หลักของการบริหารจัดการน้ำในเขื่อน แต่เป็นผลพลอยได้จากการระบายน้ำตามความต้องการใช้น้ำเพื่อวัตถุประสงค์ต่าง ๆ อาทิ เช่น การอุปโภค บริโภค การเกษตรกรรม รวมทั้งการบรรเทาอุทกภัย ซึ่งการบริหารจัดการเรื่องปริมาณน้ำที่จะต้องระบายออก ในช่วงเวลาใดๆ ในรอบปี อยู่ภายใต้ความรับผิดชอบของคณะอนุกรรมการติดตามและวิเคราะห์แนวโน้มสถานการณ์น้ำ ที่มีหน่วยงานที่เกี่ยวข้องร่วมเป็นคณะกรรมการ โดยมีการแลกเปลี่ยนข้อมูลเพื่อพิจารณาตัดสินใจบริหารน้ำร่วมกันอย่างใกล้ชิด

นอกจากนี้ การเก็บกักน้ำไว้เพื่อใช้ในการผลิตกระแสไฟฟ้าจะไม่ก่อให้เกิดผลประโยชน์ในเรื่องรายได้ที่เพิ่มขึ้นต่อ กฟผ. แต่ประการใด ทั้งนี้เนื่องจากในระบบโครงสร้างอัตราค่าไฟฟ้าปัจจุบัน คณะกรรมการกำกับกิจการพลังงานกำหนดให้ กฟผ.ได้รับอัตราค่าไฟฟ้าในรูปแบบ “ผลตอบแทนเงินลงทุน” (ROIC) จึงไม่มีแรงจูงใจให้ กฟผ.จะต้องเก็บกักน้ำไว้ในปริมาณมากๆ แต่อย่างใด ดังนั้น ปัจจุบันการระบายน้ำจากเขื่อนจึงเป็นไปตามความจำเป็นทางด้านเกษตรกรรม การบรรเทาอุทกภัย และสาธารณูปโภคเป็นหลัก

5. ปัจจุบันเขื่อนลดปริมาณการปล่อยน้ำลงแล้ว แต่ทำไมน้ำยังท่วมอยู่

ปัจจุบัน(29 ต.ค. 54) เขื่อนภูมิพลและเขื่อนสิริกิติ์มีการระบายน้ำออกรวมกันวันละ 53 ล้านลูกบาศก์เมตร คิดเป็นปริมาณน้ำไหลผ่านจังหวัดนครสวรรค์เพียงประมาณ 610 ลูกบาศก์เมตรต่อวินาที หรือคิดเป็นร้อยละ 16.7 ของมวลน้ำที่ไหลผ่านจังหวัดนครสวรรค์ราว 3,650 ลูกบาศก์เมตรต่อวินาที ดังนั้นการระบายน้ำจากทั้งสองเขื่อนจึงไม่ใช่สาเหตุหลักของปัญหาน้ำท่วม ซึ่งน้ำที่ผ่านจังหวัดนครสวรรค์มาจากแม่น้ำหลัก 4 สาย คือ ปิง วัง ยม และน่าน ขณะที่มีเขื่อนขนาดใหญ่กั้นอยู่เพียง 2 สาย คือ แม่น้ำปิงและน่าน ปริมาณน้ำส่วนที่เหลือจึงมาจากแม่น้ำยมและวัง รวมทั้งน้ำที่ค้างอยู่ตามทุ่งไหลลงมา ซึ่งมีปริมาณรวมถึงร้อยละ 83.3 ของน้ำที่ผ่านจังหวัดนครสวรรค์ แล้วไหลสู่กรุงเทพฯและปริมณฑลไปรวมกับมวลน้ำที่ยังค้างอยู่ตามไร่นา จากสภาวะน้ำท่วมพื้นที่ภาคกลาง ตั้งแต่ช่วงเดือน ส.ค. – ก.ย. ทำให้มวลน้ำที่หลากเข้าสู่กรุงเทพฯ ยังคงมีปริมาณมาก

นอกจากนี้แล้ว เขื่อนภูมิพลและเขื่อนสิริกิติ์ ยังช่วยเก็บกักน้ำปริมาณจำนวนมากไว้ในช่วงเดือน ส.ค.-ก.ย. เพื่อบรรเทาสภาวะน้ำท่วมในพื้นที่ภาคกลาง ซึ่งแม้ว่าจะมีปริมาณน้ำไหลเข้าอ่างเก็บน้ำทั้งสองเขื่อนมากถึง 10,940 ล้านลูกบาศก์เมตร แต่มีการระบายน้ำออกรวมกันเพียง 4,915 ล้านลูกบาศก์เมตร โดยได้เก็บกักน้ำไว้รวมทั้งสิ้น 6,025 ล้านลูกบาศก์เมตร ซึ่งหากปริมาณน้ำจำนวนนี้ไม่ได้ถูกเก็บกักไว้ในเขื่อนทั้งสอง จะส่งผลกระทบต่อภาวะน้ำท่วมในพื้นที่ภาคกลางมากขึ้น

อย่างไรก็ดี มวลน้ำที่ระบายออกจากเขื่อนทั้งสองจะใช้เวลาเดินทางมาถึงกรุงเทพฯ ประมาณ 2 สัปดาห์ จึงไม่ส่งผลต่อมวลน้ำก้อนใหญ่ที่โอบล้อมกรุงเทพฯอยู่ขณะนี้ ประกอบกับน้ำจากพื้นที่ภาคเหนือและภาคกลางตอนบนก็กำลังมีปริมาณที่ลดลงเป็นลำดับ"
11/12/2011,https://www.thaipbs.or.th/news/content/45696,"ระบุน้ำท่วมครั้งนี้เกิดจากภัยธรรมชาติ ปริมาณน้ำกว่า ร้อยละ 80 มาจากนอกระบบชลประทานไม่สามารถควบคุมได้ ย้ำช่วง ก.ย.-ต.ค. หากปล่อยน้ำจากเขื่อนเต็มที่ หรือ เขื่อนเก็บน้ำไว้ทั้งหมดปริมาณน้ำที่ไหลท่วมภาคกลางยังคงมีถึงหมื่นล้านเช่นเดิม
นายสุทัศน์ ปัทมสิริวัฒน์ ผู้ว่าการการไฟฟ้าฝ่ายผลิตแห่งประเทศไทย (กฟผ.) ชี้แจงข้อมูลเรื่องการระบายน้ำจากเขื่อนภูมิพลและเขื่อนสิริกิติ์เมื่อวันที่ 12 พฤศิจกายน ว่า การผลิตไฟฟ้าจากพลังน้ำในประเทศไทย คิดเป็นสัดส่วนประมาณ ร้อยละ 5 ของกำลังผลิตไฟฟ้าของประเทศ ดังนั้นประโยชน์หลักของการเก็บกักและระบายน้ำในเขื่อนต่างๆ จึงเป็นการดำเนินการเพื่อประโยชน์ในด้านการชลประทานเป็นหลัก และการผลิตไฟฟ้าเป็นเพียงประโยชน์เสริมที่ได้รับเท่านั้น กฟผ. จึงบริหารจัดการน้ำร่วมกับหน่วยงานอื่นๆ ในรูปของคณะอนุกรรมการติดตามและวิเคราะห์แนวโน้มสถานการณ์น้ำ ซึ่งประกอบด้วยอีก 8 หน่วยงาน ได้แก่ กรมชลประทาน กรมอุตุนิยมวิทยา สถาบันสารสนเทศทรัพยากรน้ำและการเกษตร สำนักการระบายน้ำ กทม. กรมอุทกศาสตร์กองทัพเรือ กรมทรัพยากรน้ำ กรมป้องกันและบรรเทาสาธารณะภัย และ สำนักงานคณะกรรมการพิเศษเพื่อประสานงานโครงการอันเนื่องมาจากพระราชดําริ (กปร.)

ผู้ว่าการ กฟผ. กล่าวอีกว่า การระบายน้ำคณะอนุกรรมการฯ จะควบคุมให้อยู่ในเกณฑ์ควบคุมระดับน้ำของแต่ละเขื่อน ซึ่งได้จัดทำจากสถิติทางอุทกศาสตร์ย้อนหลัง 30-40 ปี โดยหากระดับน้ำต่ำกว่าเกณฑ์ควบคุมระดับน้ำตัวล่าง โอกาสที่จะเกิดการขาดน้ำในปีต่อไป ส่วนหากระดับน้ำสูงกว่าเกณฑ์ควบคุมระดับน้ำตัวบนจะทำให้เกิดน้ำล้นอ่างได้ ซึ่งในปี 2554 นี้ ในช่วงก่อนเข้าฤดูฝน เดือนพ.ค.-มิ.ย.อ่างเก็บน้ำเขื่อนภูมิพลและเขื่อนสิริกิติ์มีระดับต่ำกว่าเกณฑ์ฯ จึงได้เก็บกักน้ำไว้และระบายออกเล็กน้อยเพื่อการอุปโภค บริโภค แต่เมื่อถึงเดือน ก.ค.-ส.ค. ประเทศไทยประสบกับพายุฝน ทำให้ปริมาณน้ำไหลเข้าอ่างฯ มาก คณะอนุกรรมการฯ จึงปรับแผนการระบายน้ำเขื่อนภูมิพลเพิ่มขึ้นเป็น 30-40 ล้านลูกบาศก์เมตรต่อวัน (ล้าน ลบ.ม./วัน) แต่เนื่องจากท้ายน้ำก็ประสบภาวะฝนตกหนักมีปริมาณน้ำมากอยู่แล้ว ประกอบกับน้ำที่ไหลมาจากแม่น้ำยมซึ่งไม่มีเขื่อนกั้นได้ทำให้เกิดน้ำท่วมสูงที่ จ.สุโขทัย จ.แพร่ และ จ.พิจิตร จึงทำให้ไม่สามารถระบายน้ำจากเขื่อนในปริมาณมากๆ ในช่วงเวลาดังกล่าวได้

ในขณะเดียวกันอ่างเก็บน้ำเขื่อนทั้งสองแห่งยังสามารถรองรับน้ำได้อีกกว่า 2,000 ล้าน ลบ.ม. ด้วย ซึ่งจากสถานการณ์ที่เกิดขึ้น หากเปรียบเทียบกับสถิติที่ผ่านมา เขื่อนภูมิพลและเขื่อนสิริกิติ์ จะมีน้ำไหลเข้าอ่างเก็บน้ำ ประมาณ 5,000-6,000 ล้าน ลบ.ม. แต่ในปี 2554 ตั้งแต่เดือนเม.ย. - 27 ต.ค. เขื่อนภูมิพลมีน้ำไหลเข้าอ่าง 11,359 ล้าน ลบ.ม. เขื่อนสิริกิติ์ 10,218 ล้านลูกบาศก์เมตร ซึ่งเกิดจากพายุฝนมากผิดปกติเกินกว่าจะควบคุมได้

นายสุทัศน์ กล่าวว่า สถานการณ์น้ำท่วมภาคกลางที่เกิดขึ้นในช่วงเดือน ก.ย.-ต.ค. เขื่อนภูมิพลมีการระบายน้ำเพียง 2,722 ล้าน ลบ.ม. เขื่อนสิริกิติ์ ระบายน้ำเพียง 2,725 ล้าน ลบ.ม. ปริมาณน้ำที่ระบายจาก 2 เขื่อนรวมกันเพียง 5,447 ล้าน ลบ.ม. ในขณะที่ท้ายเขื่อนมีฝนตกหนัก และมีน้ำจากแม่น้ำวัง แม่น้ำยม และน้ำทุ่ง ไหลลงสู่แม่น้ำเจ้าพระยา จ.นครสวรรค์ จึงทำให้มีปริมาณน้ำถึง 21,039 ล้าน ลบ.ม. ไหลไปรวมกับน้ำจากแม่น้ำสะแกกรัง 2,738 ล้าน ลบ.ม. และแม่น้ำป่าสัก อีก 3,165 ล้าน ลบ.ม. ไหลเข้าสู่พื้นที่ภาคกลาง ซึ่งจะเห็นได้ว่าปริมาณน้ำส่วนใหญ่ ถึงร้อยละ 80 เป็นปริมาณน้ำฝนที่ตกนอกระบบชลประทาน ไม่สามารถควบคุมได้

เหตุการณ์ที่เกิดขึ้นในปีนี้ หากตั้งสมมติฐานว่า กฟผ. ระบายน้ำก่อนในช่วงต้นฤดูฝนเต็มที่ หรือ เขื่อนทั้งสองเก็บน้ำไว้ทั้งหมด มวลน้ำที่ไหลเข้าสู่ภาคกลางนั้นยังคงมีมากว่า 20,000 ล้าน ลบ.ม. ในขณะเดียวกัน หากไม่มีเขื่อนทั้งสองแห่งรองรับน้ำไว้ ปริมาณน้ำกว่า 10,000 ล้าน ลบ.ม. ที่เก็บกักไว้ในปี 2554 จะไหลลงสู่พื้นที่ภาคกลางทั้งหมดเช่นกัน จึงเห็นได้ว่าการที่เกิดน้ำท่วมในปีนี้มาจากภัยธรรมชาติที่หลีกเลี่ยงได้ยาก กฟผ. ในฐานะที่เป็นหนึ่งในคณะอนุกรรมการฯ ยืนยันได้ว่าการบริหารจัดการน้ำได้พิจารณาจากภาพรวมทุกด้าน ตามหลักวิชาการ และในส่วนของ กฟผ. ได้ปฏิบัติตามมติคณะอนุกรรมการฯ"
11/23/2011,https://www.thaipbs.or.th/news/content/48124,"เมื่อเร็วๆ นี้ ที่โรงแรมไพลิน อ.เมือง จ.พิษณุโลก  ชาวบ้านหลายพื้นที่  นักวิชาการ นักพัฒนา เยาวชน และผู้มีส่วนร่วมในการช่วยกันรับมือกับสถานการณ์น้ำท่วมใหญ่ของจังหวัดพิษณุโลก ราว 100 คน ร่วมกันมาสัมมนา “บทเรียนการปรับตัวและช่วยเหลือผู้ประสบภัยพิบัติทางธรรมชาติพิษณุโลก” จัดโดยมูลนิธิคนเพียงไพร ศูนย์เสริมสร้างองค์กรชาวบ้านเพื่อนฟื้นฟูสิ่งแวดล้อม
                
                
นายสาคร สงมา ผู้ประสานงานมูลนิธิคนเพียงไพร กล่าวว่าในช่วงสิงหาคม – ตุลาคม พื้นที่จังหวัดพิษณุโลกได้ประสบอุทกภัยน้ำหลากเข้าและท่วมขังรุนแรงที่สุดในรอบ ๑๐ ปี   บางพื้นที่เป็นพื้นที่ไม่เคยท่วมจึงยากต่อการปรับตัวและช่วยเหลือตัวเอง  ภาคประชาชนในจังหวัดพิษณุโลก ทั้งผู้ประสบภัยพิบัติ ผู้ไม่ประสบภัยพิบัติ ได้สร้างบทบาทใหม่ในการเข้าไปมีส่วนร่วมในการสนับสนุน ลงมือปฏิบัติ การปรับตัว และช่วยเหลือผู้ประสบอุทกภัย บนฐานคิด “ชาวบ้านช่วยชาวบ้านผู้ประสบภัยพิบัติธรรมชาติ” การลำเลียงของ ขนส่ง การระดมของ การพัฒนากลไกในพื้นที่ การเชื่อมประสานภายในจังหวัด การเชื่อมต่อกับจังหวัดรอบข้าง และบางส่วนขยายวงสู่การช่วยเหลือศูนย์กลางประเทศไทย กรุงเทพฯ

   เป็นเรื่องที่น่าสนใจที่ภาคประชาชนหลายส่วน เช่นนักพัฒนา   องค์กรชุมชน คนชั้นกลาง นักวิชาการ หมอ นักเคลื่อนไหว นักวิทยุสมัครเล่น รวมทั้งนักการเมืองรุ่นใหม่ ได้รวมตัวและมีบทบาทช่วยเหลือผู้ประสบภัยบนความถนัดของตัวเอง  บทเรียนการทำงานของภาคประชาชนจำเป็นต้องรวบรวมเป็นชุดประสบการณ์เพื่อเป็น “ต้นแบบ” ในการทำงานเรียนรู้เป็นแนวทางที่จะปรับตัวช่วยเหลือผู้ประสบภัยทางธรรมชาติที่นับวันจะรุนแรงขึ้น

               นางแน่งน้อย   อัศวกิตติกร    ตัวแทนศูนย์ช่วยเหลือผู้ประสบอุทกภัย ภาคประชาชน (สนามบินพิษณุโลก) เล่าย้อนการทำงานร่วมกันครั้งนี้ว่า  เมื่อเกิดเหตุการณ์น้ำท่วมหนัก ได้ลงพื้นที่ อ.บางระกำ พบเห็นลำบากที่ความช่วยเหลือยังเข้าไปไม่ถึง พบข้อต้องปรับปรุงในการช่วยเหลือจากภาครัฐคือ การช่วยเหลือที่อิงกับทะเบียนบ้านทำให้คนที่ถือทะเบียนบ้านเท่านั้นที่จะได้รับ  ส่วนผู้ประสบภัยอื่นที่กระจัดกระจายกันไปจะไม่ได้รับของช่วยเหลือ  ก็เลยตัดสินใจช่วยเหลือร่วมกับภาคประชาชนที่ลงพื้นที่ไปและประสานกับท้องถิ่นเช่นองค์การบริหารส่วนจังหวัดพิษณุโลก และส่วนกลางคือเว็บ Thaiflood ที่มาจากกรุงเทพ พร้อมกับทีม
     
“สิ่งที่ช่วยกันทำคือ หาของยังชีพที่สอดคล้อง เพราะถุงยังชีพที่ได้มาส่วนใหญ่จะคล้ายกันคือมาม่ากับปลากระป๋อง  แต่คนพื้นที่ที่อยู่กับน้ำและอยู่นานๆ เขาสามารถจับปลา ดักหนู จับงูยังชีพพอได้ แต่ที่ขาดคือน้ำพริก น้ำปลา กระเทียม  การมาช่วยของทีมที่หาซื้อของในจังหวัดนอกจากจะกระจายรายได้ ง่ายต่อการขนส่งเข้าไป ยังสอดคล้องกับความต้องการของคนในพื้นที่”

                 
นางแน่งน้อย เล่าว่า เมื่อน้ำเริ่มท่วมเข้าในกรุงเทพ และศปภ.ดอนเมืองเริ่มเปิดตัว มีความพยายามประสานงานให้เปิด ศปภ.ที่พิษณุโลก เนื่องจากพบว่ามีของบริจาคจากประชาชนกองเป็นจำนวนมากที่ดอนเมือง แต่ยังไม่กระจายออกไปให้ผู้เดือดร้อน  ทางนกแอร์และ Thaiflood จึงช่วยกันประสานหาของบริจาคเพื่อกระจายออก เลยขอใช้สนามบินพิษณุโลก  และในพื้นที่มีทีมสภาเด็กและเยาวชนมาช่วยกันในพื้นที่ ซึ่งจากการประสานจากเชิงข้อมูลทำให้ศูนย์พิษณุโลกได้ส่งต่อความช่วยเหลือไปยังพื้นที่อื่นๆ เช่นสุโขทัย  นครสวรรค์  และยังมีของบริจาคและความช่วยเหลือจากพื้นที่อื่นเข้ามาช่วยกันเช่นจากภูเก็ต เชียงใหม่  ซึ่งบทเรียนที่ได้เห็นความสำคัญว่าคนพิษณุโลกควรประสานกันเป็นเครือข่ายกันและกันไว้

          
นางนุชจารี      สว่างวรรณ   ศูนย์ช่วยเหลือผู้ประสบอุทกภัยภาคประชาชน ( อ. บางระกำ)  กล่าวว่า ตนเองอยู่บางระกำ บ้านไม่เคยถูกน้ำท่วมแต่ในพื้นที่รอบข้างจะท่วมทุกปี  ส่วนตัวติดตามงานด้านผู้พิการ และพบว่าเมื่อเกิดภัยพิบัติ ผู้พิการจะเป็นกลุ่มท้ายๆ ที่คนไปช่วยเหลือและอยู่ได้ด้วยถุงยังชีพ ซึ่งแม้จะเข้าถึง แต่ก็ไม่เพียงพอ เลยร่วมกับ พอช.  ลำพมจ.จังหวัดพิษณุโลก  ลงพื้นที่ทั้ง 11 ตำบลของบางระกำและเก็บข้อมูลจุดที่ท่วมหนักที่สุดพบ 4 พื้นที่ 
  
ในการทำงานช่วยเหลือร่วมกับเจ้าหน้าที่ สิ่งที่พบคือในเหตุการณ์น้ำท่วมหนัก เจ้าหน้าที่ไม่พอ  การจะเก็บข้อมูลเลยร่วมกับ อสม. อพม.ในพื้นที่  เหตุผลของการทำข้อมูลเพิ่มเพื่อให้ความช่วยเหลือได้ทั่วถึง เพราะพบว่าครอบครัวในพื้นที่เป็นครอบครัวขยาย แต่ได้รับถุงยังชีพตามเอกสารเพียงถุงเดียวในแต่ละครอบครัว

   “เราคุยกันว่า ศูนย์จะทำหน้าที่ให้ถุงยังชีพในช่วงเริ่มต้น แต่ต่อไปคนพื้นที่ต้องช่วยเหลือตนเองให้ได้  ครั้งนี้อาจจะทำได้ไม่มาก แต่ต้องเตรียมพร้อมรับสถานการณ์
ข้างหน้า เช่นการฝึกอาชีพระหว่างน้ำท่วม เพราะเกษตรกรส่วนใหญ่ทำนา พอน้ำมาไม่มีรายได้ เลยมีโครงการฝึกอาชีพ จากนั้นมีการทำแผนฟื้นฟูซ่อมแซมบ้าน  กำลังจะปลูกต้นไม้ในหัวใจคน ประสานกรมทรัพยากรน้ำบาดาล และป่าไม้ ให้ต้นกล้า ทำหลังน้ำลด  และการให้คนในชุมชนมีส่วนร่วมประสาน  ซึ่งการประสานงานได้รับความร่วมมือจากหลายฝ่านเช่นการตั้งโรงทาน  มีกำลังทหารจากกองทัพภาคที่ 3 มาช่วย  สิ่งที่พบคือการทำงานไม่สามารถอยู่คนเดียวได้ งานต่างๆ จะต้องประสานงานให้ได้ “

   นางนุชจารีกล่าวด้วยว่า  การสำรวจข้อมูลจะมีผลต่อการกระจายความช่วยเหลือ ให้ถุงยังชีพ และมีความช่วยเหลือรูปแบบอื่น เช่นหากมีผู้เสียชีวิตในพื้นที่เดือดร้อนก็จะร่วมจัดงานศพ และสิ่งที่กำลังทำคือกระจายความช่วยเหลือไปพื้นที่อื่นเช่นที่  จ.พิจิตร  หลายพื้นที่ที่กรุงเทพ ที่มีการขนผักจากพิษณุโลกไปปรุงให้ เพราะหลายจุดที่ไปเห็นคือจะแต่กินมาม่า น้ำกรุงเทพดำและเหม็น ปัญหาน้ำกัดเท้าเยอะ ภาวะเครียดเยอะมาก บางคนออกบ้านมาแต่ตัว  
   
           
 นายสุทธิเวชย์   เอี่ยมเนตร   ศูนย์ชาวบ้านช่วยชาวบ้าน ต.จอมทอง  เล่าว่าเดิมที่น้ำเข้าจะคิดว่าเพียงแค่การท่วมนาเหมือนปี 2538 เพราะพื้นที่มีลักษณะเป็นท้องกระทะ คิดว่าคงไม่มากเท่าไหร่ เริ่มช่วยกันจัดการด้วยการอุดทางน้ำเข้าตามคลองน้ำทิ้ง เมื่ออุดไม่อยู่มาอุดแนวรอบพนัง แต่ก็ไม่รอด แจ้งให้ชาวบ้านเก็บของหาหนีน้ำ หลายส่วนไม่รู้จะเก็บไว้ที่ไหน เพราะเป็นบ้านชั้นเดียว  เลยหาเต้นท์มาอยู่ตามถนน แต่ต่อมาน้ำก็มาอีกอยู่ไม่ได้ ก็ต้องไปอาศัยอยู่ตามบ้านที่มีชั้น    เรื่องถุงยังชีพ ราชการจะแจ้งมายังอบต. แต่สภาพจริงเรามีประชากรแฝงทั้งคนอยู่กรุงเทพกลับมาบ้าง หลายครอบครัวแต่อยู่ในบ้านเดียวกันบ้าง  

 “น้ำที่เข้ามาท่วมช่วงแรก เป็นน้ำเน่าจากเขื่อนแควน้อย เข้ามาแล้วน้ำเป็นฟองเลย ปลาก็ตาย อยู่อาทิตย์กว่าน้ำจากน้ำน่านเข้ามาปน ที่เน่าก็ดีขึ้นบ้าง  เมื่อท่วมขังอยู่และเริ่มลด ก็เข้าไปดูสวนพบว่าที่ปลูกไว้ มะไฟตาย  มะพร้าวตาย ผลไม้ตายหมด  เพราะน้ำเน่าเข้ามาก่อนน้ำดี  ชาวบ้านไม่มีกิน หลังน้ำลดเลยเพาะกล้าผักและแบ่งกันปลูกยังชีพ  เพราะไม่มีอะไรเหลือ”

             
 นายสุทธิเวชย์กล่าวถึงการฟื้นฟูหลังจากนี้ว่า เมื่อชาวบ้านปลูกผักในระยะสั้นแล้วก็จะทำนา ซึ่งการทำนาก็จะต้องปรับตัวไปใช้ระดับเดิมคือการทำนาปี   แต่ตอนนี้คลองส่งน้ำพัง จะต้องซ่อมแซมกันเองก่อน การทำนาที่จะต้องปรับรอบให้ไวขึ้น  ซึ่งในเชิงนโยบายหากไม่จำกัดพันธุ์ข้าวจะเป็นเรื่องดี 
   ตัวแทนชาวบ้านจาก ต.ท่าช้าง เล่าว่าในตำบลมี 12 หมู่ น้ำท่วมไป 10 หมู่ ความเสียหายมากมาย นำนาต่อไม่ได้ คลองขาด ทุนซ่อมแซมไม่มี   ชาวบ้านเข้าออกลำบาก จะให้ซ่อมถนน เมื่อไม่ซ่อมมีเรื่องร้องเรียน  ชาวบ้านเครียดกันเรื่องการอุดน้ำท่วมหรือไม่ท่วมอยู่บ้าง  ส่วนการการบริหารจัดการถุงยังชีพ ล็อตแรกมีเข้ามาน้อยเพียง 15 ถุง แต่ต่อมาระบบก็ดีขึ้น

   ตัวแทนผู้ประสานงานกลุ่มประชาภิวัฒน์ กล่าวว่าได้มีส่วนช่วยเหลือในการประสานเรื่องถุงยังชีพ  และน้ำดื่ม ขณะที่กลุ่มเยาวชนจากสภาเด็กและเยาวชน จ.พิษณุโลก กล่าวว่าได้มาช่วยทำกับข้าว   ลงเรือดูพื้นที่  ไปที่สนามบินช่วยขนของแพ็ตของ และประสานเครือข่ายสภาเด็ก 17 จังหวัดภาคเหนือมารวมตัวกันที่พิษณุโลก    ซื้อของไปบริจาคที่นครสวรรค์  ไปช่วยที่โกรกพระ ความรู้สึกได้ช่วยสังคมคือ สนุก และมีความสุข
   ตัวแทนชาวบ้าน ต.บ้านดง บอกว่าอยู่บนเขา ไม่ประสบน้ำท่วมแต่ก็ได้ช่วยเหลือ โดยปั้นอีเอ็มบอล  24,000 ลูก  ทำน้ำยาเอกประสงค์มาช่วย

           

   นายอัมพร แก้วหนู  คณะทำงานบริหารสถานการณ์น้ำท่วมการปรับตัวและการช่วยเหลือผู้ประสบภัย  กล่าวถึงแนวทางการเชื่อมโยงการทำงานในอนาคตชาวบ้านช่วยชาวบ้านผู้ประสบภัยพิบัติธรรมชาติ จ.พิษณุโลก โดยชี้ให้เห็นความสำคัญของการทำความเข้าใจเรื่องภัยพิบัติว่าได้เกิดขึ้นทั่วโลก และงานฟื้นฟูเป็นงานประจำไปแล้ว  ช่วงเวลานี้ที่เหนือตอนล่างน้ำเริ่มแห้ง มีการฟื้นฟู แต่ที่ภาคใต้กำลังคุยกันเรื่องมรสุมจะเข้า และแม้เหนือบนกำลังจะหนาว แต่อีกไม่กี่เดือนราวเดือนเมษายนก็จะมีฝนมาอีก ดังนั้นการเตรียมการรับมือกับน้ำท่วมเป็นเรื่องที่ต้องตระหนัก
 
           
กรณีกรุงเทพเป็นเมืองใหญ่ ผู้คนมากมายนับ 10 ล้าน แต่กรุงเทพเป็นเมืองที่เกือบพึ่งตนเองไม่ได้ ผลิตอาหารไม่ได้ เมื่อท่วมใหญ่จึงเกิดผลกระทบมาก  แต่เครือข่ายที่มีประสบการณ์ด้านภัยพิบัติได้เข้ามาช่วยเหลือ เช่นมีเครือข่ายนครศรีธรรมราชมาช่วยที่กรุงเทพ
เครือข่ายสึนามิ  ไปช่วงบางบัวทอง เครือข่ายกองทุนนราธิวาสไปช่วยกรุงเทพ   เครือข่ายภาคเหนือตอนล่างไปช่วยอีกหลายจุด   ทั้งนี้เห็นว่า ความเป็นเครือข่ายเป็นทุนที่จะเอามาช่วยเหลือให้เป็นประโยชน์ในสถานการณ์นี้   

 “ภัยพิบัติที่เจอมาทำให้เราต้องหันมามองการพึ่งตนเอง ระดับตนเอง ระดับครอบครัว และระดับชุมชน   งานภัยพิบัติอย่าหวังจากที่ไกลเพราะขาดความเข้าใจในพื้นที่  ความต้องการในภัยพิบัติจะเปลี่ยนไปทุกชั่วโมง คนในชุมชนจะรู้ดีที่สุด”

            
นายอัมพรกล่าวว่ าถ้ามองการผันแปรของฤดูกาลจะพบว่าประเทศไทยตลอดปีจะอยู่กับภัยพิบัติตลอด มันเป็นวงจรภัยพิบัติ   ถ้าเห็นข้อเท็จจริง ต้องเตรียมตัวรับได้  ทำแผนที่ มีเบอร์โทร เตรียมการเรื่องน้ำกิน ระบบไฟฟ้าแต่ละตำบลต้องมีคณะทำงาน เรื่องภัยพิบัตโดยเฉพาะ  วางแผนในระยะเตรียมการก่อนฝนจะมา  ระยะเผชิญน้ำท่วม และระยะฟื้นฟู  แต่ละระยะต้องเตรียมการอย่างไร  ที่พักของตน สัตว์  รถ  การทำบ้านในพื้นที่เกิดน้ำท่วมบ้านไม่ควรเป็นชั่นเดียว ยกพื้นสูง ให้อบต.ออกข้อบัญญัติได้หรือไม่  บางที่ควรย้ายออกจากพื้นที่เสี่ยงต้องดำเนินการอย่างไร  และในพื้นที่น้ำทวมเป็นประจำ จะต้องเปลี่ยนระบบเกษตรหรือไม่ จะต้องคิดยาว เพราะไม่ใช่เรื่องชั่วคราว   ขณะการช่วยเหลือกัน เราจะตั้งกองทุนสวัสดิการเล็กๆ เพิ่มเติมเพื่อช่วยน้ำท่วม ส่วนกองทุนที่มีอยู่แล้ว เก็บเงินเพิ่มเติมเพ่อจัดการกับภัยพิบัติดีหรือไม่   

   นายอัมพร ย้ำว่า การสื่อสารในสถานการณ์ภัยพิบัติเป็นเรื่องสำคัญยิ่ง  เครือข่ายภาคใต้มีการหาแนวทางติดต่อกันระหว่างต้นน้ำกับปลายน้ำ  ความเป็นเครือข่ายจะทำให้เราเตรียมตัวได้ ในหลายจังหวัดเกิดภาวะน้ำท่วมหนัก สื่อที่มีอยู่ในจังหวัดควรยกเลิกรายการปกติ และทำเรื่องนี้ เพราะหากอ่านรัฐธรรมนูญจะพบว่าคลื่นเป็นสมบัติของประชาชนและต้องใช้เพื่อประโยชน์สาธารณะ"
11/13/2011,https://www.thaipbs.or.th/news/content/45788,"ถนนกรุงเทพกรีฑาเส้นทางเข้าสู่หมู่บ้านนักกีฬามีน้ำไหลเข้าท่วมแล้ว ขณะที่หมู่บ้านนักกีฬายังไม่ถูกน้ำท่วมมีเพียงบางซอยที่ติดกับคลองสาขาของคลองแสนแสบเริ่มมีน้ำปริ่มเข้าท่วมแล้ว
สภาพถนนกรุงเทพกรีฑามุ่งหน้าสู่หมู่บ้านนักกีฬาแหลมทองบางช่วง มีระดับน้ำท่วมขังสูง 10-30 เซนติเมตร มา 3-4 วันแล้ว เนื่องจากได้รับผลกระทบจากน้ำเหนือที่ไหลล้นเอ่อผ่านทางคลองทับช้างและคลองบ้านม้า และคลองสาขาอื่นๆของคลองแสนแสบ เข้าท่วมชุมชนและถนนกรุงเทพกรีฑา ขณะที่สภาพการสัญจรเป็นไปอย่างยากลำบาก รถเล็กไม่สามารถผ่านได้แล้ว และยังพบว่ามีรถของประชาชนที่เดินทางเข้าออกจอดเสีย เพราะระดับน้ำสูง แต่ยังคงมีรถประจำทางของ ขสมก.รวมทั้งที่เจ้าหน้าที่ทหารและตำรวจ ให้บริการกับประชาชน โดยเจ้าหน้าที่แนะนำให้หลีกเลี่ยงเส้นทางในช่วงนี้แล้วให้ไปใช้เส้นทางเข้าหมู่บ้านนักกีฬาทางฝั่งคู่ขนานถนนมอเตอร์เวย์แทน

ขณะที่ภายในหมู่บ้านนักกีฬาฯยังคงมีสภาพปกติไม่มีน้ำท่วมขังแต่อย่างใด ชาวชุมชนยังคงดำเนินชีวิตกันอย่างปกติ จากการสอบถามชาวบ้านบอกว่ามีเพียงบางซอยที่ติดกับคลองทับช้างมีน้ำเอ่อท่วมแล้ว แต่ก็มีการกั้นแนวกระสอบทรายเพื่อกันน้ำไหลเข้าสู่ชุมชนเรียบร้อยแล้ว

ทั้งนี้หมู่บ้านนักกีฬาฯมีถนนกรุงเทพกรีฑาสายนี้เป็นเส้นทางสายหลักเพียงสายเดียวที่เชื่อมต่อซอยต่างๆถึง 48 ซอย และยังเป็นทางผ่านเส้นเดียวที่เชื่อมต่อจากถนนศรีนครินทร์กับถนนคู่ขนานมอเตอร์เวย์"
10/8/2011,https://www.thaipbs.or.th/news/content/38552,"สถานการณ์น้ำท่วมในหลายพื้นที่ยังคงวิกฤต หลังเขื่อนภูมิพลได้ปล่อยน้ำลงมาทำให้พื้นที่ใต้เขื่อนภูมิพล มีปริมาณน้ำเพิ่มสูงมากขึ้น
  

<"""">
  
<"""">
ชาวบ้านคลองแม่ลาย หมู่ที่ 3 ตำบลคลองแม่ลาย อำเภอเมือง จังหวัดกำแพงเพชร จับจระเข้ขึ้นมาวัดความยาว หลังจับได้เมื่อคืนที่ผ่านมาบริเวณเหมืองส่งน้ำใกล้กับหมู่บ้าน ซึ่งจากการวัดขนาดมีความยาวเกือบ 1 เมตร และ ไม่ทราบว่าจระเข้ตัวดังกล่าวหลุดมาจากที่ใด

ขณะที่แม่น้ำปิงยังคงไหลเข้าท่วมในพื้นที่อำเภอเมือง คลองขลุง โกสัมพีนคร และ อำเภอขาณุวรลักษบุรี โดยเฉพาะอำเภอคลองขลุงมีน้ำท่วมมากที่สุดทำให้ชาวบ้านยังคงเดือดร้อน ส่วนที่อำเภอบ้านตาก สามเงา และ อำเภอเมือง จังหวัดตาก ชาวบ้านได้รับความเดือนร้อนอย่างหนัก เพราะการปล่อยน้ำของเขื่อนภูมิพลอย่างต่อเนื่องวันละ 100 ล้านลูกบาศก์เมตรหลายครอบครัวไร้ที่อยู่อาศัย

  
<"""">
  
<"""">
ขณะที่น้ำในลำห้วยแม่ตั๊ก จังหวัดลำปาง ได้กัดเซาะตลิ่งทำให้ยุ้งฉางซึ่งมีข้าวจำนวนกว่า 2 ตันของนางสวัสดิ์ ปัญโญ ชาวบ้านท่าหลวง ตำบลเถินบุรี อำเภอเถิน ถูกน้ำพัดหายไปทั้งหลัง นางสวัสดิ์ บอกว่า ข้าวจำนวน 2 ตันมีความหมายของครอบครัวมาก เพราะต่อจากนี้ไปครอบครัวจะไม่มีข้าวไว้กิน

ไม่ต่างจากชาวบ้านห้วยชัน ตำบลศิลา อำเภอเมือง จังหวัดขอนแก่น ต้องเดินฝ่ากระแสน้ำที่แรงและไหลเชี่ยว เพื่อออกไปทำธุระ หลังน้ำจากลำน้ำพองล้นตลิ่งไหลเข้าท่วมถนนและบ้านเรือนมานานกว่า 1 สัปดาห์ สาเหตุเนื่องจากเขื่อนอุบลรัตน์เพิ่มปริมาณการระบายน้ำเป็นวันละ 45 ล้านลูกบาศก์เมตร เช่นเดียวกับถนนสายขอนแก่น-น้ำพอง น้ำท่วมถนนเป็นระยะทางกว่า 10 กิโลเมตร รถยนต์สัญจรไปมาด้วยความยากลำบาก

นอกจากนี้มวลน้ำจากจังหวัดขอนแก่น ที่ไหลมาตามลำน้ำชี เอ่อล้นตลิ่งไหลเข้าท่วมบ้านเรือนของชาวบ้าน ท่างาม หมู่15 16 และหมู่18 ตำบลหัวขวาง อำเภอโกสุมพิสัย จังหวัดมหาสารคาม สูงกว่า 1.50 เมตร ชาวบ้านต้องเร่งขนข้าวของอพยพหนีน้ำออกจากบ้านเรือน ไปอาศัยอยู่ริมถนน ส่วนชาวบ้านที่ได้รับผลกระทบจากน้ำท่วม ในจังหวัดกาฬสินธุ์ และ จังหวัดอุบลราชธานี เข้ารับถุงยังชีพจากหน่อยงานภาครัฐเพื่อบรรเทาความเดือดร้อน
 "
10/13/2011,https://www.thaipbs.or.th/news/content/38552,"ผู้ที่ต้องการขนส่งสินค้าในเวลานี้จำเป็นต้องเผื่อระยะเวลาให้ดี หลังการคมนาคมเส้นทางหลักถูกตัดขาดจากเหตุการณ์น้ำท่วม ขณะที่ผู้ประกอบการภาคขนส่งยืนยันที่จะไม่ขึ้นอัตราค่าบริการ แม้ต้นทุนจะสูงขึ้น
 สถานการณ์น้ำท่วมที่เกิดขึ้นหลายพื้นที่ขณะนี้ นายทองอยู่ คงขันธ์ ที่ปรึกษาสหพันธ์การขนส่งทางบกแห่งประเทศไทยขอให้ผู้ที่ต้องการขนส่งสินค้า โดยเฉพาะเส้นทางภาคเหนือต้องวางแผนระยะเวลาให้ดีเพราะจำเป็นต้องวิ่งอ้อมเส้นทางหลักที่ได้รับผลกระทบจากน้ำท่วม รวมถึงรถที่ไม่สามารถทำความเร็วได้มากนัก

 
นายทองอยู่ กล่าวอีกว่า สมาชิกสหพันธ์ ซึ่งประกอบด้วยผู้ประกอบการภาคขนส่ง 9 สมาคม และ 4 ชมรม จะตรึงราคาค่าขนส่ง เนื่องจากไม่ต้องการให้ประชาชนได้รับความร้อนเพิ่มขึ้น ขณะเดียวกันผู้ผลิตสินค้าไม่ควรฉวยโอกาสขึ้นราคาสินค้าโดยอ้างต้นทุนที่สูง
 
สำหรับความเสียหายจากสถานการณ์ที่เกิดขึ้นรวม 2 สัปดาห์ ทั้งจากภาคการขนส่งและระบบโลจิสติกส์โดยเฉพาะการกระจายสินค้าคิดเป็นมูลค่าเกือบ 1,000 ล้านบาท"
10/13/2011,https://www.thaipbs.or.th/news/content/39472,"ผู้ว่าราชการกรุงเทพมหานคร ยืนยันว่า สถานการณ์น้ำใน กทม.ยังไม่เข้าขั้นวิกฤต และ เตรียมแผนอพยพชาวบ้านนอกคันกั้นน้ำเจ้าพระยาใน 27 ชุมชนออกพื้นที่ชั่วคราว พร้อมปฏิเสธข่าวลือการปล่อยน้ำท่วมคลองแสนแสบ
 ม.ร.ว.สุขุมพันธุ์ บริพัตร ผู้ว่าราชการกรุงเทพมหานครลงเรือตรวจแนวคันกั้นน้ำริมแม่น้ำเจ้าพระยา บริเวณท่าน้ำบางโพ เพื่อติดตามสถานการณ์น้ำในแม่น้ำเจ้าพระยา โดยยืนยัน สถานการณ์น้ำขณะนี้อยู่ที่ระดับ 2.06 เมตร จากระดับน้ำทะเลปานกลาง ยังไม่เข้าขั้นวิกฤติ แม้ปริมาณน้ำจะมีมาก แต่ระบบระบายน้ำของ กทม.ยังสามารถทำงานได้อย่างมีประสิทธิภาพ

อย่างไรก็ตาม ห่วงชาวบ้านนอกคันกั้นน้ำใน 27 ชุมชน ที่อาจต้องเตรียมอพยพออกจากพื้นที่ เนื่องจากระหว่างวันที่ 16-18 ต.ค.นี้ ระดับน้ำจะสูงขึ้นอีกถึง 2.30 เมตรทำให้ได้รับผลกระทบอย่างแน่นอน ซึ่งได้มอบหมายให้สำนักงานเขตแต่ละพื้นที่ลงพื้นที่พูดคุยกับประชาชน และ เกลี่ยกล่อมให้ออกนอกพื้นที่ชั่วคราวเพื่อความปลอดภัยส่วนในแนวคันกั้นน้ำยังถือว่าไม่มีปัญหา

 
ผู้ว่าราชการกรุงเทพมหานคร ยอมรับว่า เป็นห่วงน้ำในคลองมหาสวัสดิ์ และ คลองรังสิต ที่อยู่นอกเหนือความรับผิดชอบของ กทม. แต่ได้เข้าช่วยเหลือด้วยการเสริมแนวกระสอบทรายเพื่อให้เกิดความแข็งแรง 
 
พร้อมยืนยันว่า คลองที่อยู่ในความรับผิดชอบของ กทม. สถานการณ์ยังปกติ พร้อมปฏิเสธกระแสข่าวเปิดคลองแสนแสบเพื่อดัน
 
น้ำออกให้หมด จากนั้นจะผลักน้ำจากเจ้าพระยาเข้าเส้นทางคลองแสนแสบเพื่อไปออกทะเลบริเวณบางปะกงส่งผลให้น้ำท่วมสูงว่า ไม่เป็นความจริง เนื่องจากการที่ กทม. พร่องน้ำในคลองแสนแสบในระดับปกติเป็นการพร่องน้ำเพื่อการรับปริมาณน้ำฝนที่จะตกหนักในพื้นที่ และ จะมีการระบายน้ำเพื่อหมุนเวียนระบบเท่านั้น พร้อมขอให้ประชาชนอย่าตื่นตระหนกกับกระแสข่าวที่เกิดขึ้น
 
สำหรับศูนย์อพยพชั่วคราวให้กับชาวบ้านที่อาศัยนอกคันกั้นน้ำได้เตรียมโรงเรียนในสังกัด กทม.ไว้ 23 แห่ง ขณะที่ศูนย์อพยพในกทม.ฝั่งตะวันออก 4 เขตได้แก่ มีนบุรี หนองจอก ลาดกระบัง และ คลองสามวา ที่ได้รับผลกระทบน้ำท่วมมีทั้งหมด 78 แห่ง"
10/13/2011,https://www.thaipbs.or.th/news/content/39473,"สถานการณ์น้ำท่วมทำให้บริษัท ขนส่ง จำกัด จำเป็นต้องวิ่งรถอ้อมจากเส้นทางปกติมากขึ้นถึงเกือบ 60 กิโลเมตร ในแต่ละเที่ยวรถ พร้อมระบุว่า จำนวนผู้โดยสารไม่ลดลงเพราะมีกลุ่มแรงงานจากโรงงานที่ได้รับผลกระทบจากวิกฤตน้ำท่วมเดินทางกลับภูมิลำเนามากขึ้น
 บริษัท ขนส่ง จำกัด หรือ บขส.ยืนยันยังเปิดให้บริการเดินรถเส้นทางไปสู่ภาคเหนือ และ ตะวันออกเฉียงหนือตามปกติ แต่ได้ปรับเปลี่ยนเส้นทางเดินรถในเส้นตะวันออกเฉียงเหนือที่รถปรับอากาศชั้น 2 ต้องวิ่งรับผู้โดยสารในเส้นทางรังสิตไปนวนครออกองครักษ์ ผ่านแยก จปร. เข้าหินกอง จังหวัดสระบุรี ออกไปสู่ภาคอีสานแทน

 
ส่วนเส้นทางภาคเหนือ บขส.ใช้เส้นทางเดินรถไปทางสายบางบัวทอง-สุพรรณบุรี-อ่างทองแทน ส่วนเส้นทางจังหวัดนครสวรรค์จะเลี่ยงไปใช้เส้นทางอำเภอตากฟ้า และ อำเภอตาคลี แทน
 
นายวุฒิชาติ กัลยาณมิตร กรรมการผู้จัดการใหญ่ บขส.บอกว่า สถานการณ์น้ำท่วมหลายเส้นทางทำให้ บขส.ต้องวิ่งรถอ้อมไกลกว่าเส้นทางปกติถึงเกือบ 60 กิโลเมตรในแต่ละเที่ยววิ่ง ส่วนรายได้คาดว่า จะประเมินได้เมื่อสถานการณ์น้ำท่วมกลับสู่ภาวะปกติ แต่ปัจจัยสำคัญต่อรายได้คือ บขส.เป็นหน่วยงานเดียวที่ปรับลดค่าโดยสาร 2 สตางค์ต่อกิโลเมตรเพื่อช่วยเหลือประชาชนตามนโยบายรัฐบาลทำให้ต้องแบกรับค่าใช้จ่ายมากกว่าเอกชน
 
ขณะเดียวกัน พบว่า มีกลุ่มผู้ใช้แรงงานจากโรงงานที่ปิดระหว่างวิกฤตน้ำท่วมเดินทางกลับภูมิลำเนามากขึ้นทำให้จำนวนผู้โดยสารยังคงที่ นอกจากนี้ บขส.ขอความร่วมมือประชาชนด้วยว่า หากไม่มีเหตุจำเป็นขอให้งดเดินทางช่วงนี้เพราะเส้นทางน้ำท่วมทำให้ประสบปัญหาเดินรถล่าช้ามากขึ้นแต่ละเส้นทางเฉลี่ย3 ชั่วโมง หรือ บางเส้นทางต้องใช้เวลานานถึง 6 หรื อเกือบ 10 ชั่วโมง ผู้โดยสารสอบถามข้อมูลเพิ่มได้ที่เบอร์ 1490 เรียก บขส. ตลอด 24 ชั่วโมง"
14/10/2011,https://www.thaipbs.or.th/news/content/39605,"สถานการณ์น้ำท่วมในจังหวัดสุโขทัย ล่าสุดยังมีพื้นที่ประสบอุทกภัย 2 อำเภอ เนื่องจากแม่น้ำยมยังคงเอ่อล้นตลิ่งเข้าท่วม เช่นเดียวกับจังหวัดพิจิตรพื้นที่ใน 12 อำเภอยังคงได้รับผลกระทบน้ำท่วม
ชาวบ้านในตำบลบางไผ่ อำเภอบางมูลนาค จังหวัดพิจิตร ยังคงต้องใช้เรือในการเดินทางสัญจรไปมาเนื่องจากระดับน้ำสูงกว่า 1 เมตร ขณะที่รถยนต์และรถจักรยานยนต์บางส่วนจมน้ำเสียหาย เนื่องจากสถานการณ์น้ำท่วมยังไม่คลี่คลาย เช่นเดียวกับ วัด สถานที่ราชการ และ สถานที่ราชการหลายแห่ง ที่ได้รับผลกระทบไม่แตกต่างกัน

 
ล่าสุดจังหวัดพิจิตรขณะนี้ยังคงมีพื้นที่ 12 อำเภอได้รับผลกระทบจากน้ำท่วม เนื่องจากแม่น้ำยม และ แม่น้ำน่านยังมีระดับน้ำสูงกว่าจุดวิกฤติ โดยเฉพาะที่อำเภอโพทะเล ระดับน้ำในแม่น้ำยมสูงกว่าจุดวิกฤติกว่า 2 เมตร และยังคงเพิ่มขึ้นอย่างต่อเนื่องวันละ 2-3 เซนติเมตร
 
ส่วนที่จังหวัดสุโขทัย ชาวบ้านข่อมตาล ตำบลท่าฉนวน อำเภอกงไกรลาศ ยังคงต้องอาศัยอาหารจากโรงครัวกลางจังหวัดสุโขทัยที่จัดตั้งขึ้นเพื่อใช้ปะทังชีวิตหลังไม่สามารถ ประกอบอาหารเองได้ โดยอำเภอกงไกรลาศ ซึ่งมีภูมิประเทศเป็นแอ่งกระทะยังคงถูกน้ำจากแม่น้ำยมท่วมบ้านเรือน และพื้นที่ทางการเกษตรต่อเนื่องมากว่า 4 เดือน ระดับน้ำสูง 1-3 เมตร
 
อย่างไรก็ตามแม้ว่าระดับน้ำในแม่น้ำยมจะลดระดับลงอย่างต่อเนื่อง แต่ยังมีพื้นที่ที่แม่น้ำยมล้นตลิ่งคือ ตำบลธานี ตำบลปากแคว ตำบลปากพระ และ ตำบลบ้านกล้วย อำเภอเมืองสุโขทัย ขณะที่อำเภอกงไกรลาศน้ำยังท่วมขังเกือบทุกตำบล"
14/10/2011,https://www.thaipbs.or.th/news/content/39606,"กว่า 1 เดือนแล้วที่จังหวัดสิงห์บุรี ยังคงถูกน้ำท่วม โดยเฉพาะในพื้นที่อำเภอเมือง ชาวหลายร้อยครอบครัว ได้รับความเดือนอย่างหนัก
สถานการณ์น้ำท่วมในพื้นที่จังหวัดสิงห์บุรียังไม่คลี่คลาย โดยเฉพาะที่บ้านบางพาน อำเภอเมือง น้ำท่วมสูงมากว่า 1 เดือนแล้ว และ ยังไม่มีแนวโน้มว่าจะลดลง ชาวบ้านหลายร้อยครอบครัวเดือดร้อน

 
วานนี้ ( 13 ต.ค.) นักท่องเที่ยวชาวต่างชาติหลายคนที่เดินทางไปเที่ยวจังหวัดสิงห์บุรี และ พบเห็นชาวสิงห์บุรีเดือดร้อนจากน้ำท่วมจึงได้รวมตัวกันออกเยี่ยม พร้อมทั้งมอบถุงยังชีพ น้ำดื่ม ให้กับชาวบ้าน ที่บ้านบางพาน อำเภอเมือง
 
นักท่องเที่ยวต่างชาติกลุ่มนี้เป็นกลุ่มที่เรียกตัวเองว่า ""กรีนเวย์"" หรือ กลุ่มอนุรักษ์วัฒนธรรมที่เดินทางผลัดเปลี่ยนกันไปอยู่ในจังหวัดสิงห์บุรี นอกจากท่องเที่ยวแล้วยังได้ทำกิจกรรมร่วมกับชุมชน รวมทั้งมีจิตอาสาออกช่วยกิจกรรมตามโรงเรียนในชนบท โดยไม่คิดค่าตอบแทน"
10/14/2011,https://www.thaipbs.or.th/news/content/39607,"การแถลง ของศปภ.วานนี้ ( 13 ต.ค.) ได้มีกรณีการแถลงถึง 2 ครั้งในเรื่องประตูระบายน้ำคลองบ้านพร้าว จังหวัดปทุมธานีเกิดแตก ซึ่งครั้งแรกนายปลอดประสพ สุรัสวดี ระบุว่า ไม่สามารถซ่อมได้จนเกิดสถานการณ์น้ำท่วมขยายเป็นวงกว้าง ขณะที่การแถลงครั้งที่สองจาก พล.ต.อ.ประชา พรหมนอก ผู้อำนวยการศูนย์ ศปภ. ยืนยันว่า ยังรับสถานการณ์ได้ และ กำลังซ่อมประตูระบายน้ำดังกล่าวได้แล้วกว่าครึ่ง
เวลา 18.30 น.นายปลอดประสพ สุรัสวดี และ นายวิม รุ่งวัฒนจินดา โฆษก ศปภ.แถลงกรณีประตูระบายน้ำคลองบ้านพร้าว จังหวัดปทุมธานี เกิดพังเมื่อคืนที่ผ่านมา โดย ศปภ.ระดมทุกหน่วยงานพยายามกอบกู้สถานการณ์ แต่ไม่สามารถรักษาพนังไว้ทำให้สถานการณ์น้ำท่วมขยายเป็นวงกว้าง จึงขอออกประกาศเตือนให้ประชาชนขนสิ่งของขึ้นอยู่ที่สูง หรือ ต้องอพยพออกจากพื้นที่ โดยเฉพาะคนที่อยู่ในหมู่บ้านรัตนโกสินทร์ หมู่บ้านไวท์เฮาส์ ขอให้อพยพออกจากพื้นที่ทันทีเนื่องจากเป็นพื้นที่ต่ำ

 
ภายในครึ่งชั่วโมงต่อมา พล.ต.อ.ประชา พรหมนอก ในฐานะผู้อำนวยการ ศปภ. และนายพระนาย สุวรรณรัตน์ ปลัดกระทรวงมหาดไทย ยืนยันว่า ขณะนี้กำลังมีการแก้ไขประตูระบายน้ำคลองบ้านพร้าว และ คาดว่าจะเสร็จใน 1-2 วันนี้ ซึ่งเชื่อมั่นว่า ยังรับสถานการณ์ได้อยู่ โดยขอให้ประชาชนในกรุงเทพฯไม่ต้องวิตกกังวล
 
ส่วนนายปลอดประสพ ระบุถึงการแถลงให้อพยพด่วนในรอบแรก คือ คนที่อยู่ใกล้ประตูระบายน้ำมาก ๆ แต่สำหรับผู้ที่อยู่ที่ต่ำ บ้านชั้นเดียว และ รถยนต์ ให้เตรียมรับสถานการณ์ 
 
สำหรับการแจ้งเตือนของ ศปภ.ที่ให้ขนสิ่งของขึ้นอยู่ที่สูง หรือ ต้องอพยพออกจากพื้นที่อยู่ในพื้นที่จังหวัดปทุมธานี และ กรุงเทพมหานครที่คาบเกี่ยว คือ ในอำเภอคลองหลวง ลำลูกกา รังสิตตอนเหนือ คือคลองสองและคลองสาม ตำบลเชียงรากน้อย อำเภอสามโคก เขตสายไหม เขตดอนเมืองตอนบน ย่านมหาวิทยาลัยธรรมศาสตร์ศูนย์รังสิต มหาวิทยาลัยรังสิต ดอนเมืองตอนเหนือ หมู่บ้านรัตนโกสินทร์ และ หมู่บ้านไวท์เฮาส์
 
ขณะที่ facebook ของศปภ.ได้ขออภัยประชาชน โดยมีการชี้แจ้งการเตรียมรับมือกับอุทกภัยที่กำลังจะมาถึง แบ่งเป็น 4 ขั้นตอน คือ เก็บของหนีน้ำ เตรียมอพยพ เมื่อมีการแจ้งเตรียมอพยพ จะมีเวลาเก็บขอ 3 ชั่วโมงก่อนน้ำท่วม ให้อพยพเมื่อประกาศเตรียมอพยพไปยังศูนย์พักพิงที่ได้จัดเตรียมไว้ยกเลิกอพยพเมื่อระดับน้ำลดลงเข้าสู่ภาวะปกติ"
10/14/2011,https://www.thaipbs.or.th/news/content/39619,"บขส.เตือนผู้โดยสารให้เผื่อเวลาเดินทางสู่ภาคเหนือและภาคตะวันออกเฉียงเหนือ หลังจากถนนหลายแห่งมีน้ำท่วมสูง โดยเฉพาะในเขตอำเภอวังน้อย ขณะที่กรมทางหลวง ระบุว่า ถนนกว่า 60 เส้นทางรถไม่สามารถผ่านได้
นายวันชัย ภาคลักษณ์ อธิบดีกรมทางหลวงเปิดเผยว่า จากสถานการณ์อุทกภัยปัจจุบันยังส่งผลให้เส้นทางการจราจรทางบกบางส่วนถูกน้ำทะลักเข้าท่วมจนไม่สามารถใช้สัญจรไปมาตามปกติ ซึ่งจากสรุปรายงานการเกิดอุทกภัย กรมทางหลวง เมื่อวันที่ 12 ต.ค.ที่ผ่านมามีน้ำท่วมพื้นที่ 16 จังหวัด ถนนทางหลวงที่ได้รับความเสียหายรวมทั้งสิน 94 สายทาง รวมมูลค่าความเสียหายกว่า 4,200 ล้านบาท โดยเป็นถนนที่รถไม่สามารถสัญจรผ่านได้ 62 สายทาง และ เป็นถนนที่สามารถสัญจรผ่านไปมาได้จำนวน 32 สายทาง

 
ซึ่งในจังหวัดพระนครศรีอยุธยามีถนนทางหลวงได้รับความเสียหายมากที่สุด ล่าสุดตำรวจทางหลวงได้สั่งปิดการจราจรบนถนนพหลโยธิน ช่วงกิโลเมตรที่ 55-57 อำเภอวังน้อย จังหวัดพระนครศรีอยุธยา เนื่องจากมีน้ำท่วมสูง โดยให้หลีกเลี่ยงไปใช้เส้นทางต่างระดับบ้านนา-แก่งคอย ต่างระดับหินกอง และเส้นทางหนองแคเลียบคลองระพีพัฒน์แทน 
 
นอกจากนี้ยังมีเส้นทางที่ไม่สามารถผ่านไปมาได้บริเวณจังหวัดสุโขทัย จังหวัดพิจิตร จังหวัดพิษณุโลก  จังหวัดกำแพงเพชร จังหวัดนครสวรรค์ จังหวัดสิงห์บุรี จังหวัดลพบุรี จังหวัดชัยนาท จังหวัดปทุมธานี จังหวัดอุทัยธานี จังหวัดสระบุรี จังหวัดสุพรรณบุรี  จังหวัดปราจีนบุรี และ จังหวัดมหาสารคาม ดังนั้นเพื่อความปลอดภัยในการเดินทางของผู้ใช้รถใช้ถนนที่จำเป็นต้องสัญจรบนถนนทางหลวงในเขตพื้นที่ประสบอุทกภัย ขอให้โปรดใช้ความระมัดระวังในการใช้เส้นทางเพิ่มขึ้นด้วย และให้สอบถามเส้นทางก่อนเดินทางอย่างน้อย 1 ชั่วโมง หรือทุกระยะในการเดินทาง
 
ส่วนประชาชนที่ต้องการสอบถามสภาพเส้นทางการจราจหรือ ต้องการความช่วยเหลือ สามารถโทรศัพท์ไปได้ที่สายด่วนกรมทางหลวง 1586 ตลอด 24 ชั่วโมง, ตำรวจทางหลวง 1193 ตลอด 24 ชั่วโมง, สำนักงานประชาสัมพันธ์ กรมทางหลวง 02-354-6530, 02-354 6668-76 ต่อ 2014, 2031,ศูนย์ปฏิบัติการช่วยเหลือผู้ประสบอุทกภัย (ศปภ.) 1111 กด 5
 
ด้านนายวุฒิชาติ กัลยาณมิตร กรรมการผู้จัดการใหญ่ บริษัท ขนส่ง จำกัด หรือ บขส. กล่าวว่า สถานการณ์น้ำท่วมในหลายจังหวัดได้กระทบกับเส้นทางจราจร โดยเฉพาะสายเหนือ ระดับน้ำล้นผิวถนนหลายจุด ทำให้ บขส.ต้องเลี่ยงไปใช้เส้นทางบางบัวทอง-สุพรรณบุรี ผ่านอ่างทอง เข้าพิษณุโลก
 
ส่วนภาคตะวันออกเฉียงเหนือบริเวณอำเภอวังน้อย จังหวัดพระนครศรีอยุธยา แม้รถใหญ่จะยังสามารถผ่านได้ แต่รถเล็กค่อนข้างมีปัญหา เนื่องจากมีปริมาณน้ำสะสมบนผิวถนนมีจำนวนมาก จึงขอให้ประชาชนเผื่อเวลาในการเดินทาง เพราะตารางเวลาเดินรถต้องเลื่อนออกไปอย่างแน่นอน โดยสามารถสอบถามข้อมูลการเดินรถได้ทางสายด่วน 1490 ตลอด 24 ชั่วโมง
 
ส่วนการใช้บริการเรือด่วนเจ้าพระยาและเรือข้ามฟาก แม้จะยังให้บริการตามปกติ แต่เพื่อความปลอดภัยและป้องกันผลกระทบที่จะเกิดขึ้นกับบ้านเรือนที่ปลูกสร้างอยู่ติดแม่น้ำเจ้าพระยา ทำให้เรือไม่สามารถใช้ความเร็วได้มากนัก ดังนั้นเพื่อให้ไปถึงที่หมายตามเวลา จึงอยากขอให้ผู้ที่จำเป็นต้องโดยสารเรือ เผื่อเวลาออกจากบ้านให้เร็วขึ้นอย่างน้อย 20 นาที
 
ขณะที่กรมเจ้าท่าได้ออกประกาศกำหนดเขตควบคุมการเดินเรือตั้งแต่วัดพนัญเชิงวรวิหารขึ้นไปทั้งแม่น้ำเจ้าพระยาและแม่น้ำป่าสัก ห้ามเรือบรรทุกสินค้า เรือบริการร้านอาหาร และเรือเพลาใบจักรยาว ขึ้น - ล่องในแม่น้ำป่าสักและแม่น้ำเจ้าพระยา โดยให้งดการเดินเรือ ไปจนถึงวันที่ 15 ต.ค.นี้ หากนายเรือผู้ใดฝ่าฝืนไม่ปฏิบัติตามต้องระวางโทษปรับตั้งแต่ 500 - 5,000 บาท และกรมเจ้าท่ามีอำนาจสั่งยึดประกาศนียบัตรผู้ควบคุมเรือมีกำหนดไม่เกินหกเดือน"
10/14/2011,https://www.thaipbs.or.th/news/content/39620,"หลายพื้นที่ขณะนี้ทั้งห้างสรรพสินค้าหน่วยงานราชงานต่าง ๆ เริ่มเปิดพื้นที่เพื่อให้ประชาชนที่ประสบภัยได้ใช้พื้นที่ในการจอดรถเพิ่ม ขณะที่การทางพิเศษแห่งประเทศไทยได้จัดที่จอดรถใต้ทางพิเศษ 9 แห่ง สอบถามเพิ่มเติม 1543 ตลอด 24 ชั่วโมง
  

<"""">
  
<"""">
การทางพิเศษแห่งประเทศไทยจัดที่จอดรถใต้ทางพิเศษที่ไม่กีดขวางการจราจร 9 แห่ง รวม 2,900 คัน เพื่อบรรเทาความเดือดร้อนของประชาชนที่ได้รับผลกระทบจากน้ำท่วม โดยเน้นการช่วยเหลือรถยนต์ที่ใช้ทางพิเศษที่อาจจะมีน้ำท่วมขัง และ การช่วยเหลือรถที่สัญจรผ่านบริเวณน้ำท่วม

ขณะเดียวกันการทางพิเศษแห่งประเทศไทยขอสงวนเส้นทางบนทางพิเศษทุกสายเพื่อใช้เป็นเส้นทางส่งกำลังในการช่วยเหลือผู้ประสบอุทกภัย พร้อมกับห้ามจอดรถทุกชนิดในทางพิเศษ หากพบว่า มีรถผ่าฝืนจะดำเนินการเคลื่อนย้ายออกจากทางพิเศษ โดยประชาชนสามารถสอบถามข้อมูลสถานที่ให้บริการจอดรถฟรีสำหรับผู้ประสบอุทกภัยได้ที่ ศูนย์ประสานงานการปฏิบัติการช่วยเหลือผู้ประสบอุทกภัยของ กทพ.โทร. 1543 ตลอด 24 ชั่วโมง

ด้านกองบังคับการตำรวจจราจรได้แจ้งประชาสัมพันธ์พื้นที่จุดจอดรถฉุกเฉินช่วยเหลือผู้ประสบภัยน้ำท่วมในพื้นที่ กทม. 109 จุด สามารถรองรับรถ 69,959 คัน ทั้งนี้ประชาชนสามารถตรวจสอบจุดจอดรถฉุกเฉินได้ที่ www. trafficpolice.go.th และติดตามข้อมูลจราจรผ่านทางเจ้าหน้าที่ประชาสัมพันธ์ของ บก.จร.ได้ทางสถานีวิทยุ สวพ.91 สน.จราจร 99.5 และ จส.100

ขณะที่นายนพรัตน์ เบญจวัฒนานันท์ ผู้อำนวยการสำนักงานพระพุทธศาสนาแห่งชาติ กล่าวว่า มีประชาชนจำนวนมากติดต่อขอใช้พื้นที่พุทธมณฑลในการจอดรถเพื่อหนีน้ำท่วม ซึ่งหากประชาชนที่เดือดร้อนสามารถนำรถมาจอดในพื้นที่พุทธมณฑลได้ ขณะเดียวกันพุทธมณฑลยังมีความพร้อมในการเปิดพื้นที่เป็นศูนย์อพยพ หากทางจังหวัดนครปฐม หรือจังหวัดใกล้เคียง ประสานมา ทางสำนักงานพระพุทธศาสนาฯ ก็พร้อมที่จะเปิดเป็นศูนย์อพยพได้"
10/14/2011,https://www.thaipbs.or.th/news/content/39637,"ผู้ว่าฯปทุมธานีวอนประชาชนในจังหวัดอย่าตื่นตระหนกข่าวลือให้ติดตามการประกาศของท้องถิ่นอย่างใกล้ชิด พร้อมยืนยันวันนี้ (14 ต.ค.) จะอุดรอยแตกประตูระบายน้ำคลองบ้านพร้าวได้สำเร็จ
นายพีรศักดิ์  หินเมืองเก่า ผู้ว่าราชการจังหวัดปทุมธานี กล่าวถึงสถานการณ์น้ำท่วมในพื้นที่ว่า ขอให้ประชาชนในพื้นที่อย่าตื่นตระหนกกับข่าวลือที่เกิดขึ้น โดยให้รอฟังประกาศจากท้องถิ่นเป็นระยะ ๆ เพื่อเตรียมตัวรับมือกับสถานการณ์ที่จะเกิดขึ้น 

 
ส่วนการประกาศยพยพคนในพื้นที่จังหวัดปทุมธานีของ ศปภ.วานนี้ ( 13 ต.ค.) ผู้ว่าฯ ปทุมธานี กล่าวว่า เป็นการประกาศของหน่วยเหนือที่ผิดพลาด ซึ่งตนเองไม่ได้รับการติดต่อให้ข้อมูลก่อนการประกาศของ ศปภ.แต่อย่างใด ซึ่งไม่ทราบว่า ศปภ.ไปรับข้อมูลมาจากที่ใดก่อนการประกาศดังกล่าว 
 
ขณะที่ความคืบหน้าการอุดรอยแตกประตูระบายน้ำคลองบ้านพร้าว อ.สามโคกนั้น นายพีรศักดิ์ เชื่อว่า จะสามารถดำเนินการให้แล้วเสร็จภายในวันนี้ ( 14 ต.ค.) โดยตลอดทั้งคืนซ่อมไปแล้วประมาณ 60% เหลืออีกประมาณ 20 กว่าเมตรที่ต้องดำเนินการให้แล้วเสร็จ "
10/14/2011,https://www.thaipbs.or.th/news/content/39677,"นายกฯระบุการแถลงข่าวของ ศปภ.ต้องยึด ""ประชา"" เป็นหลัก ขณะที่วันนี้ ( 14 ต.ค.) จะเชิญผู้ว่าฯ กทม.หารือทำแนวกั้นน้ำชั้น 2
น.ส.ยิ่งลักษณ์ ชินวัตร นายกรัฐมนตรี กล่าวถึงปัญหาการให้ข้อมูลผ่านการแถลงข่าวของศูนย์ปฏิบัติการช่วยเหลือผู้ประสบอุทกภัย หรือ ศปภ.ว่า การแถลงข่าวจะต้องให้ผู้อำนวยการศูนย์เป็นผู้แถลงเท่านั้น แต่กรณีการแถลงข่าวของนายปลอดประสพ สุรัสวดี ประธานศูนย์ปฏิบัติการ ศปภ. เป็นเพียงการแถลงข้อมูลเบื้องต้นที่มีความเป็นห่วงประชาชนที่อาจทำให้เกิดความตื่นตระหนก แต่เชื่อว่า จะไม่เป็นการทำลายเชื่อมั่นต่อ ศปภ.และ จะนำไปปรับปรุง โดยหากเกิดกรณีฉุกเฉินจะเป็นการแถลงผ่านโทรทัศน์รวมการเฉพาะกิจแห่งประเทศไทย 

 
ทั้งนี้ ศปภ.จะรับผิดชอบในการแถลงข่าว และ ให้ข้อมูลภาพรวมของสถาการณ์น้ำท่วม แต่หากพื้นที่ชั้นในของ กทม.ได้รับผลกระทบจะเป็นหน้าที่ของ กทม.ในการให้ข้อมูลแจ้งเตือนประชาชน โดยในวันนี้( 14 ต.ค.) จะเชิญผู้ว่ากทม.หารือถึงการทำแนวคันกั้นน้ำชั้นที่2 
 
ส่วนสถานการณ์น้ำ จ.ปทุมธานี ถือว่าควบคุมได้ระดับหนึ่งเนื่องจากน้ำเหนือเริ่มทรงตัวปริมาณน้ำฝนลดลง อีกทั้งการขุดคลองเพื่อระบายน้ำลงสู่ทะเลสามารถใช้ได้แล้ว 2 คลองจากทั้งหมด 5 คลอง ซึ่งเชื่อว่าปัญหาจะทุเลาและจะไม่กระทบกับพื้นที่ กทม.แต่อาจส่งผลกระทบกับพื้นที่นอกแนวคันกั้นน้ำที่เชื่อมระหว่างจะ ปทุมธานี และ กทม.
 
สำหรับการระบายน้ำทางฝั่งตะวันตกของ กทม.ยังไม่มีความชัดเจน แต่ได้ระดมเจ้าหน้าที่ลงไปสำรวจการขุดคลองเพื่อระบายน้ำลงสู่แม่น้ำท่าจีน"
10/15/2011,https://www.thaipbs.or.th/news/content/39982,"ปัจจัยจากน้ำทะเลนหนุนสุงวันนี้ ( 15 ต.ค.) ทำให้ รมว.เกษตรและสหกรณ์สั่งปิดประตูน้ำระบายน้ำบริเวณคลองระพีพัฒน์แยกตกเพื่อพร่องน้ำรองรับน้ำจากพื้นที่ภาคเหนือและกลาง ซึ่งคาดว่าจะเข้ามาวันนี้กว่าวินาทีละ 300 ลูกบาศก์เมตร พร้อมกำชับกรมชลประทาน เร่งขุดลอกคลองเสริมคันดิน และ เก็บผักตบชะวา เพื่อเพิ่มความเร็วการไหลของน้ำ
  

<"""">
  
<"""">
ภายหลังผู้บริหารกระทรวงเกษตรและสหกรณ์พร้อมหน่วยงานผู้เกี่ยวข้องลงพื้นที่ประเมินสถานการณ์น้ำเหนือไหล่บ่ายังกรุงเทพมาหนคร ซึ่งได้รับอิทธิผลจากน้ำทะเลหนุนสูงวันนี้ ( 15 ต.ค.) โดยนายธีระ วงศ์สมุทร รมว.เกษตรและสหกรณ์ กล่าวว่า แม้ปริมาตรน้ำสะสมจากพื้นที่ดังกล่าวอาจสูงถึง 16,000 ล้านลูกบาศก์เมตร แต่จะทยอยไหลสู่แม่น้ำเจ้าพระยาฝั่งตะวันตก และ ตะวันออกรวมกันเพียงวันละกว่า 400 ล้านลูกบาศก์เมตรเท่านั้น

 
ส่วนแผนบริหารน้ำเหนือลงสู่เจ้าพระยาฝั่งตะวันออกโดยไหลผ่านคลองรังสิตตลอดสายนั้น ได้ปิดประตูระบายน้ำบริเวณคลองระพีพัฒน์แยกตกเป็นการชั่วคราวเพื่อพร่องน้ำรองรับน้ำเหนือ ซึ่งคาดว่า จะเข้ามาวินาทีละ 300 ลูกบาศ์เมตร ก่อนระบายออกสู่คลองต่าง ๆ ตามแผน ตั้งแต่คลองรังสิต คลองแสนแสบ คลองพระองค์เจ้าไชยานุชิต และ ไหลลงสู่ทะเลบางประกง จังหวัดสมุทรปราการ บริเวณ สถานีสูบน้ำสุวรรณภูมิ ซึ่งเครื่องสูบขนาดใหญ่ทำงานตลอด 24 ชั่วโมง
 
อย่างไรก็ตามประชาชนที่อาศัยบริเวณเขตหนองจอก และ ลาดกระบัง อาจได้รับผลกระทบมากกว่าเขตอื่น จึงกำชับกรมชลประทานให้เร่งเก็บผักตบชวาขุดลอกคลองระบายน้ำ พร้อมเสริมคั้นดินสูงขึ้นอีก 1 เมตร เนื่องจาก คลองระบายน้ำส่วนใหญ่เป็นคลองดิน ซึ่งตื้นเขินและอาจเป็นอุปสรรคการไหลของน้ำ
 
รมว.เกษตร และ สหกรณ์ กล่าวอีกว่า แม้สถานการณ์น้ำโดยรวมจะเริ่มคลี่คลายลงหลังเขื่อนขนาดใหญ่ ชะลอการระบายน้ำลงมา แต่ยังคงเฝ้าระวังสถานการณ์น้ำในทุกจุดอย่างใกล้ชิดเพื่อลดความเสียหายต่อพื้นที่ชุมชนและเศรษฐกิจสำคัญ ซึ่งรัฐมนตรีกระทรวงด้านเศรษฐกิจเตรียมประชุมประเมินความเสียหาย จันทร์นี้"
10/15/2011,https://www.thaipbs.or.th/news/content/39936,"วันนี้ ( 15 ต.ค.) น้ำเหนือปริมาณสูงสุดได้ผ่านไหลกรุงเทพมหานครแล้วขณะที่มีน้ำทะเลหนุนสูงร่วมด้วย แต่ระดับน้ำเจ้าพระยาสูงกว่าระดับทะเลปานกลาง 2.18 เมตร โดยมวลน้ำเหนือขนาดใหญ่นี้ไม่มีผลทำให้ระดับเพิ่มสูงมากนัก ขณะที่ชาวชุมชนที่อยู่อาศัยนอกคันกั้นน้ำ ยังมั่นใจว่า รับมือกับปริมาณน้ำได้ โดยยังไม่ย้ายออกจากพื้นที่
 =เมื่อเวลา 8.46 น. ระดับน้ำในแม่น้ำเจ้าพระยา สูงกว่าระดับน้ำทะเลปานกลางที่ 2.18 เมตร แต่ยังมีระดับต่ำกว่าพนังกันน้ำ 32 เซนติเมตร แม้ว่าในวันนี้ ( 15 ต.ค.) จะมีน้ำทะเลหนุนสูงร่วมกับน้ำเหนือก็ตาม แต่ที่บริเวณท่าเรือสะพานพุทธฯ มีน้ำเอ่อล้นเข้าท่วม ซึ่งเจ้าหน้าที่ต้องนำกระสอบทรายมาทำเป็นแนวทางเดินให้กับผู้โดยสาร ขณะที่สวนสันติชัยปราการ ถนนพระอาทิตย์น้ำได้ท่วมเฉพาะลานกิจกรรมสูงกว่า 50 เซนติเมตรเนื่องจากเป็นพื้นที่ต่ำ

 
ส่วนที่ชุมชนราชผาทับทิมร่วมใจภายในซอยสามเสน 13 ซึ่งเป็นชุมชนที่อยู่นอกคันกั้นน้ำ จากการลงพื้นที่ พบว่า บ้านเรือนกว่า 100 หลังถูกน้ำท่วมสูงกว่า 50 เซนติเมตร แต่ยังไม่มีใครอพยพออกนอกพื้นที่ เช่นเดียวกับ นางเนื่อง พิมสูงเนิน อายุ 74 ปี ที่ป่วยด้วยโรคชรา และ ไม่สามารถเดินได้ ซึ่งเธอยอมรับว่า เครียดแต่ผลกระทบที่เกิดขึ้นยังน้อยกว่าผู้ประสบภัยในหลายจังหวัด
 
พล.ร.ท.นิรุทธ์ หงส์ประสิทธิ์ เจ้ากรมอุทกศาสตร์ กองทัพเรือ บอกว่าจากการคำนวณปริมาณน้ำเหนือสุงสุดที่ไหลผ่านกรุงเทพมหานครในวันนี้มีประมาณ 3,500 ลูกบาศก์เมตรต่อวินาที ซึ่งน้ำทะเลหนุนสูงไม่มีผลทำให้ระดับน้ำเจ้าพระยาเพิ่มสูงขึ้น เนื่องจากปริมาณน้ำเหนือที่ไหลผ่าน กทม.ได้ดันมวลน้ำลงอ่าวไทย แต่มีผลทำอัตราการไหลช้าลงเท่านั้น ซึ่งระดับน้ำเจ้าพระยาที่วัดได้ 2.18 เมตร จากระดับน้ำทะเลปานกลางนั้น ได้คำนวณปริมาณน้ำเหนือสูงสุดรวมกับน้ำทะเลหนุนสูงไว้แล้ว จึงมั่นใจว่า พนังกั้นน้ำของ กทม.สามารถรับมือได้
 
ขณะที่พื้นที่กรุงเทพมหานครยังไม่พบกลุ่มฝน แต่มีกลุ่มฝนกำลังอ่อนลงถึงปานกลางปกคลุมอยู่ที่อำเภอบางเสาธง จังหวัดสมุทรปราการ "
10/15/2011,https://www.thaipbs.or.th/news/content/39890,"ปภ.ระบุยังมี 25 จังหวัดที่ประสบวิกฤตน้ำท่วม ราษฎรได้รับความเดือดร้อน 781,258 ครัวเรือน 2,319,218 คน และ มีผู้เสียชีวิต 297 ราย สูญหาย 2 คน
 ศูนย์ปฏิบัติการรองรับเหตุฉุกเฉิน กรมป้องกันและบรรเทาสาธารณภัย กระทรวงมหาดไทย สรุปสถานการณ์น้ำท่วมทั่วประเทศว่า ยังคงมีพื้นที่ประสบอุทกภัย 25 จังหวัด ได้แก่ จังหวัดสุโขทัย พิจิตร พิษณุโลก นครสวรรค์ อุทัยธานี ชัยนาท สิงห์บุรี อ่างทอง พระนครศรีอยุธยา ลพบุรี สระบุรี สุพรรณบุรี นครปฐม ปทุมธานี นนทบุรี อุบลราชธานี ขอนแก่น ศรีสะเกษ สุรินทร์ ฉะเชิงเทรา นครนายก ปราจีนบุรี ร้อยเอ็ด กำแพงเพชร และ จังหวัดตาก 

 
โดยมี 183 อำเภอ 1,396 ตำบล 10,854 หมู่บ้าน ราษฎรได้รับความเดือดร้อน 781,258 ครัวเรือน 2,319,218 คน และ มีผู้เสียชีวิต 297 ราย สูญหาย 2 คน (จ.แม่ฮ่องสอน 1 ราย จ.อุตรดิตถ์ 1 ราย) จากสถานการณ์อุทกภัย
 
นอกจากนี้ยังแจ้งเตือนให้เฝ้าระวังดินถล่มและน้ำป่าไหลหลาก ในระยะ 2-3 วันนี้ โดยเฉพาะในพื้นที่เสี่ยงภัยอำเภอกะปง ตะกั่วป่า จังหวัดพังงา , อำเภอเมือง เขาพนม จังหวัดกระบี่, อำเภอเมือง ถลาง กะทู้ จังหวัดภูเก็ต และอำเภอสุขสำราญ จังหวัดระนอง เนื่องจากมีฝนตกหนักอย่างต่อเนื่อง"
10/15/2011,https://www.thaipbs.or.th/news/content/39889,"นายกรัฐมนตรียืนยันถึงในการแก้ไขปัญหาการบริหารจัดการน้ำระยะยาวอย่างเป็นระบบ หลังมีบทเรียนจากวิกฤตน้ำท่วมใหญ่ครั้งนี้โดยจะป้องกันไม่ให้เกิดเหตุซ้ำซ้อนขึ้นอีก
น.ส.ยิ่งลักษณ์ ชินวัตร นายกรัฐมนตรีรายงานสถานการณ์น้ำท่วม ผ่านสถานีโทรทัศน์ช่อง 11 โดยเป็นการบันทึกเทปไว้เมื่อคืนที่ผ่านมา เนื่องจากมีภารกิจในช่วงเช้าที่ต้องติดตามการแก้ไขสถานการณ์น้ำท่วมที่ยังคงวิกฤตอยู่ในหลายพื้นที่

โดยนายกรัฐมนตรี ระบุว่า สถานการณ์น้ำท่วมหนักขณะนี้มี 3 จังหวัดในจังหวัดนครสวรรค์ จังหวัดปทุมธานี และ พระนครศรีอยุธยา โดยรัฐบาลยึดหลักปฏิบัติป้องกันเขตเศรษฐกิจสำคัญต่าง ๆ เช่น สถานที่สำคัญ อย่าง ท่าอากาศยาน ศูนย์อพยพต่าง ๆ ซึ่งจะเร่งผลักดันน้ำสู่ทะเล โดยใช้ 3 ช่องทาง คือ ปากแม่น้ำเจ้าพระยา และ การระบายลงทะเลในฝั่งตะวันออก และตะวันตกของลำน้ำเจ้าพระยา และมีการขุดลอกคูคลอง เพิ่มเติม 7 แห่ง ซึ่งจะใช้เป็นช่องทางระบายน้ำสู่ทะเล

ขณะที่ทางด้านฝั่งตะวันตกจะใช้คลองมหาสวัสดิ์ คลองมหาชัย และ อีกหลายคลอง ซึ่งรัฐบาลจะเร่งขุดทางลัดเพื่อร่นระยะเวลาการไหลของมวลน้ำออกสู่ทะเลด้วยเช่นกัน โดยในส่วนของการผลักดันน้ำทางภาคเอกชนได้ช่วยนำเรือมาใช้ในการผลักดันน้ำร่วมกันในครั้งนี้รวมแล้เวกว่า 800 ลำ

นายกรัฐมนตรี ยังระบุถึงการแก้ไขปัญหาการบริหารจัดการน้ำระยะยาวอย่างเป็นระบบ เพื่อป้องกันไม่ให้เกิดวิกฤติน้ำซ้ำรอยขึ้นอีก

นายกรัฐมนตรียังกล่าวขอบคุณสำหรับผู้ที่บริจาคสิ่งของและเงินช่วยเหลือมายังศุนย์ช่วยเหลือผู้ประสบอุทกภัย โดยจะเร่งดำเนินการช่วยเหลือฟื้นฟูเยียวยาประชาชนให้ทั่วถึง ขณะที่ทางสหรัฐอเมริกาได้ส่งเครื่องบินฮอล์กอายมาช่วยค้นหาผู้ประสบภัย รวมถึงการขนอุปกรณ์ โดยขอให้ประชาชนมั่นใจในการแก้ไขปัญหาของรัฐบาล"
10/15/2011,https://www.thaipbs.or.th/news/content/39983,"หลังจากที่นิคมอุตสาหกรรมสำคัญ 4 แห่งในจังหวัดพระนครศรีอยุธยาไม่สามารถจะต้านทานน้ำท่วมไว้ได้ ด้านประธานสภาอุตสาหกรรมจังหวัดพระนครศรีอยุธยาเตือนให้นิคมอุตสาหกรรมนวนคร และ บางกะดี ที่อยู่ในจังหวัดปทุมธานีเตรียมพร้อมรับมือ
หลังจากน้ำทะลักเข้าท่วมนิคมอุตสาหกรรมบางปะอิน ในจังหวัดพระนครศรีอยุธยาแล้ว นายภากร วังศิลาบัตร ประธานสภาอุตสาหกรรมจังหวัด แสดงความเป็นห่วง และ เตือนว่า จุดที่ต้องเฝ้าระวังต่อไปคือนิคมที่อยู่ทางตอนใต้ของนิคมบางปะอิน ซึ่งก็คือพื้นที่จังหวัดปทุมธานี ซึ่งต้องรองรับปริมาณน้ำจากแม่น้ำเจ้าพระยาและป่าสัก

 
ในจังหวัดปทุมธานีมีนิคมอุตสาหกรรม 2 แห่งคือ นิคมอุตสาหกรรมนวนคร มีโรงงาน 227 ราย มีแรงงาน 120,000 คน มูลค่าการลงทุน 40,000 ล้านบาท และ สวนอุตสาหกรรมบางกะดี มีโรงงานทั้งสิ้น 137 โรง แรงงาน 22,884 คน มูลค่าการลงทุน 54,291 ล้านบาท
 
ด้านนายพยุงศักดิ์ ชาติสุทธิผล ประธานสภาอุตสาหกรรมแห่งประเทศไทย ระบุว่า นิคมอุตสาหกรรมนวนคร และ บางบางกะดี ส่วนใหญ่เป็นโรงงานผลิตชิ้นส่วนอุปกรณ์อิเล็กทรอนิกส์ ซึ่งขณะนี้เป็นห่วงว่าสถานการณ์น้ำท่วมจะขยายวงมาถึง
 
นายพยุงศักดิ์ ระบุว่า ภาครัฐต้องนำบทเรียนครั้งนี้มาปรับแผนในการดำเนินธุรกิจเพื่อรองรับเหตุการณ์อุทกภัย และ เป็นไปได้ที่อาจจะต้องมีการทบทวน หรือ เคลื่อนย้ายโรงงานออกจากพื้นที่เสี่ยงภัยเช่นโรงงานขนาดกลาง และ เล็ก ส่วนการฟื้นฟูโรงงานอุตสาหกรรมเชื่อว่าจะใช้เวลาอย่างน้อย 3-6 เดือน
 
ล่าสุดมีรายงานว่า กลุ่มผู้บริหารนิคมฯนวนคร เรียกประชุมด่วนทุกฝ่ายที่เกี่ยวข้องเพื่อเตรียมแผนรองรับน้ำท่วมเข้าพื้นที่"
10/16/2011,https://www.thaipbs.or.th/news/content/40056,"ดุสิตโพลเผยประชาชนอยากให้มีการควบคุมราคาสินค้าช่วงน้ำท่วม ขณะที่เอแบคโพลเชื่อวิกฤตน้ำท่วมจะเป็นโอกาสที่ดีของคนไทยในการสร้างความรักความปรองดองกัน
ศูนย์วิจัยความสุขชุมชน มหาวิทยาลัยอัสสัมชัญ หรือ เอแบคโพล เปิดเผยผลสำรวจ วิกฤตภัยพิบัติกับโอกาสที่ดีของคนไทย โดยสำรวจความคิดเห็นจากมุมมองของประชาชน ที่ไม่ได้ประสบภัยน้ำท่วมในพื้นที่ 19 จังหวัดของประเทศ พบว่ากลุ่มตัวอย่างส่วนใหญ่ร้อยละ 89.3 คิดว่าเป็นโอกาสที่ดีคนไทยจะสามารถเปลี่ยนจากวิกฤตปัญหาให้เป็นโอกาสที่ดี ที่ทำให้คนไทยส่วนใหญ่มีน้ำใจช่วยเหลือเกื้อกูลกันได้ และหลังน้ำลด ส่วนสิ่งที่คนไทยอยากเห็นมากที่สุดคือ การสานต่อโครงการพระราชดำริ เช่น โครงการแก้มลิง ขุดลอกคูคลอง รองลงมาคือการเร่งฟื้นฟูพื้นที่ประสบภัย  คนไทยรักกันไม่แตกแยก เลิกขัดแย้งทางการเมือง  การมีแผนป้องกันน้ำท่วมระยะยาวจากรัฐบาลตามลำดับ

ด้านสวนดุสิตโพล มหาวิทยาลัยราชภัฏสวนดุสิต สำรวจความคิดเห็นจากผู้ที่ได้รับผลกระทบทั้งโดยตรงและโดยอ้อม จากเหตุการณ์น้ำท่วมโดยใช้การโทรศัพท์สัมภาษณ์และลงพื้นที่ในบางส่วนจากตัวแทน 15 จังหวัด ทั่วประเทศ จำนวน 1,634 คน พบว่าเกือบครึ่งของกลุ่มตัวอย่างค่อนข้างเครียดต่อการรับฟังข้อมูลข่าวสารน้ำท่วม โดยทั้งกลัวว่าตัวเองจะต้องประสบปัญหา และ เห็นใจผู้ที่ถูกน้ำท่วม เพราะเป็นเหตุการณ์น้ำท่วมที่รุนแรงของประเทศ ทั้งนี้กลุ่มตัวอย่างส่วนใหญ่ยังต้องการให้กระทรวงพาณิชย์เข้มงวดกับการป้องกันการขายสินค้า อุปโภคและบริโภค เกินราคาช่วงน้ำท่วม"
10/16/2011,https://www.thaipbs.or.th/news/content/40057,"กรมชลประทานสรุปภาพรวมมวลน้ำที่กำลังไหลสู่พื้นที่กรุงเทพฯ ทำให้ต้องช่วยกันรักษาสภาพคันกั้นน้ำและเร่งระบายน้ำลงทะเลให้มากสุด
กรมชลประทานสรุปภาพรวมมวลน้ำทั้งหมดยังทรงตัวและกำลังเคลื่อนเข้ากรุงเทพมหานคร ประกอบกับหลายพื้นที่ยังคงมีฝน ทำให้มีความจำเป็นที่ทุกฝ่ายต้องช่วยกันรักษาคันกั้นน้ำให้ดีสุด พร้อมการเร่งระบายน้ำลงทะเลให้มากสุด

ขณะที่กรมป้องกันและบรรเทาสาธารณภัย หรือ ปภ. สรุปพื้นที่ประสบอุทกภัยขณะนี้ รวม 24 จังหวัด ทั้งภาคเหนือและภาคกลาง นอกจากนี้ยังมีพื้นที่ประกาศภัยพิบัติฉุกเฉินใน 61 จังหวัด โดยอยู่ระหว่างฟื้นฟู 36 จังหวัด ประชาชนเดือดร้อนกว่า 780,000 ครัวเรือน รวม 2,300,000 คน เสียชีวิต 297 คน และสูญหาย 2 คน"
10/18/2011,https://www.thaipbs.or.th/news/content/40356,"ศูนย์ปฏิบัติการช่วยเหลือผู้ประสบอุทกภัย หรือ ศปภ. ระบุว่า วันนี้ ( 18 ต.ค.) ในการประชุมคณะรัฐมนตรีจะมีการหารือถึงแผนบริหารจัดการน้ำที่ต้องดำเนินการเร่งด่วน ซึ่งนายกรัฐมนตรีย้ำว่า ให้เน้นเรื่องความปลอดภัยของประชาชนเป็นหลัก
พล.ต.อ.พงศพัศ พงษ์เจริญ ในฐานะโฆษกตำรวจของ ศปภ. ระบุว่า จากการได้เข้าพบหารือกับ น.ส.ยิ่งลักษณ์ ชินวัตร นายกรัฐมนตรี นายกรัฐมนตรีได้แสดงความกังวลเกี่ยวกับสถานการณ์น้ำหลังจากนี้ โดยเฉพาะการส่งผลต่อกรุงเทพมหานครซึ่งได้ย้ำให้มีการดูแลป้องกันอย่างถึงที่สุด เช่นเดียวกับที่นิคมอุตสาหกรรมนวนคร ใน อ.คลองหลวง จ.ปทุมธานี ที่ยังต้องดูแลต่อไป แต่หากสถานการณ์เกินกว่าที่จะควบคุมได้ต้องเร่งอพยพประชาชนออกจากพื้นที่เสี่ยงภัย โดยให้เน้นความปลอดภัยของประชาชนเป็นหลัก

 
ส่วนการบริหารจัดการน้ำหลังจากนี้จะมีการนำเข้าสู่การหารือในที่ประชุมคณะรัฐมนตรีในวันนี้( 18 ต.ค.) และ น่าจะมีการประเมินทิศทางการแก้ไขปัญหาที่ชัดเจนในระยะ 2-3 วันข้างหน้า
 
ส่วนกระแสข่าวเกี่ยวกับน้ำที่ไหลเข้าท่วมมหาวิทยาลัยธรรมศาสตร์ศูนย์รังสิต ขณะนี้ยังไม่มีรายงานว่า มีน้ำไหลเข้าท่วม ซึ่งหากมีสถานการณ์และความคืบหน้าในการแจ้งเตือนการอพยพ จะประกาศให้ประชาชนทราบโดยเร็ว"
10/18/2011,https://www.thaipbs.or.th/news/content/40357,"ปฏิบัติการกู้นิคมอุตสาหกรรมนวนครนับเป็นภารกิจสำคัญ แต่ปฎิบัติการในครั้งนี้ไม่ประสบความสำเร็จถึง แม้ว่าจะได้มีการวางแผนเตรียมรับมือ พร้อมระดมกำลังจากทุกหน่วยเข้าป้องกัน แต่ไม่สามารถค้านทานกระแสน้ำได้ นิคมอุตสาหกรรมแห่งนี้ต้องจมน้ำเหมือนกับอีกหลายนิคมฯที่ถูกน้ำท่วมเสียหายไปก่อนหน้านี้
ความพยายามในการใช้เฮลิคอปเตอร์ขนตู้คอนเทนเนอร์ไปทิ้งเพื่อกั้นน้ำที่ไหลเชี่ยวไม่ให้เข้าไปยังนิคมอุตสาหกรรมนวนคร เป็น 1 ในความพยายามอีกหลายครั้งที่ต้องล้มเหลว เพราะตู้คอนเทนเนอร์เบาเกินกว่าที่จะต้านแรงของน้ำไว้ได้

ไม่ต่างจากคันกั้นน้ำที่พยายามทำทุกวิถีทางทั้งคันดินเสริมความแข็งแรงด้วยกระสอบทราย และ แผ่นเหล็ก รวมถึงอีกสารพัดวิธี แต่ด้วยความแรงและปริมาณน้ำที่ล้อมอยู่รอบนิคมนวนครทำให้คันกั้นน้ำชำรุดเป็นระยะ ๆ ซึ่งช่วงเที่ยงวันของวันที่ 17 ต.ค.นี้น้ำได้ทะลักเข้าท่วมนิคมฯเป็นครั้งแรก

ภาพของความตื่นตระหนกของพนักงานในนิคม รวมถึงเจ้าหน้าที่ ที่ต่างเร่งเสริมกระสอบทรายเพื่อกั้นไม่ไห้น้ำทะลักเข้ามาในเขตอุตสาหกรรม นับเป็นความพยายามครั้งสำคัญที่ทำให้เห็นถึงความร่วมมือร่วมใจในการปกป้องพื้นที่นี้ไว้ดูเหมือนความพยายามที่ร่วมกันในหลายช่องทางทำให้สถานการณ์ตั้งแต่ช่วงบ่ายจนถึงค่ำ ยังดูเหมือนนิคมแห่งนี้ไม่วิกฤต เพราะระดับน้ำสูงไม่เกิน 30 เซนติเมตรเท่านั้น

แม้ความโกลาหลจากความพยายามในการสู้กับกระแสน้ำจะเริ่มเบาบางลง แต่ทันทีที่ ศูนย์ปฏิบัติการช่วยเหลือผู้ประสบอุทกภัย หรือ ศปภ. ประกาศให้มีการอพยพประชาชนออกจากพื้นที่นิคม เพราะเป็นห่วงเรื่องความปลอดภัย ความโกลาหลเกิดขึ้นอีกครั้ง เพราะแรงงานนับแสนคนที่อยู่ในนิคมฯต่างเร่งอพยพออกจากพื้นที่ ทำให้ทั้งในนิคม และ ถนนบริเวณด้านหน้านิคมติดขัดอย่างหนักนานหลายชั่วโมง

ก่อนที่เขตอุตสาหกรรมที่ใหญ่ที่สุดในภาคกลางมีเม็ดเงินลงทุนกว่า 180,000 ล้านบาทจะถูกน้ำทะลักเข้าท่วมเพราะไม่สามารถต้านกระแสน้ำไว้ได้ในช่วงกลางดึกที่ผ่านมา

"
10/18/2011,https://www.thaipbs.or.th/news/content/40358,"เมื่อกลางดึกที่ผ่านมาพนักงานในนิคมอุตสาหกรรมนวนคร และ หมู่บ้านในชุมชนใกล้เคียง ต้องอพยพสิ่งของหนีน้ำกันอย่างโกลาหล หลังจากที่น้ำได้ไหลทะลักพนังกั้นน้ำชั้นที่ 2 ด้านทิศเหนือของนิคมจนเสียหาย และ ไหลเข้าท่วมโรงงานและชุมชนในโครงการที่ 2 ของนิคมอุตสาหกรรมอย่างรวดเร็ว
  

<"""">
  
<"""">
เมื่อกลางดึกที่ผ่านมาชาวบ้าน และ พนักงานนิคมฯที่อาศัยอยู่ในหมู่บ้านไทยธานี ซึ่งตั้งอยู่ภายในนิคมอุตสาหกรรมนวนคร จำนวนหลายร้อยคนต้องอพยพสิ่งของหนีน้ำกันอย่างโกลาหล หลังจากน้ำได้ไหลทะลักพังพนังกั้นน้ำชั้นที่ 2 บริเวณทิศเหนือของนิคมอุตสาหกรรมนวนคร หน้าโรงงานกลุ่มสยามบรรจุภัณฑ์ ทำให้น้ำไหลบ่าเข้าท่วมโรงงาน และ หมู่บ้านไทยธานีซึ่งตั้งอยู่ในโครงการ 2 ของนิคมอุตสาหกรรมนวนครอย่างรวดเร็ว

 
บางจุดมีระดับน้ำสูงกว่า 1.50 เมตร เจ้าหน้าที่ต้องเร่งตัดกระไฟทั้งหมดในหมู่บ้าน ทำให้ชาวบ้าน และ พนักงานหลายร้อยคนต้องฝ่ากระแสน้ำ ขนข้าวออกมาท่ามกลางความมืดมีเพียงทหารจากกองพลทหารราบที่ 1 รักษาพระองค์ที่นำรถยีเอ็มซีจำนวนกว่า 10 คัน เร่งเข้าไปช่วยอพยพประชาชนออกจากพื้นที่
 
ชาวบ้านบางคนในซอย11 ของหมู่บ้านไทยธานี ที่ไม่ยอมอพยพไปก่อนหน้านี้ เนื่องจากเชื่อว่า นิคมอุตสาหกรรมจะป้องกันน้ำได้ ตัดสินใจอพยพออกมา หลังจากน้ำได้ไหลทะลักเข้ามาอย่างรวดเร็ว
 
ก่อนหน้านี้เมื่อช่วงเย็นที่ผ่านมา น้ำได้ไหลทะลักพนังกั้นน้ำชั้นนอกด้านทิศเหนือของนิคมอุตสาหกรรมนวนครบริเวณหน้าวัดพืชนิมิต จนน้ำได้ไหลเข้าท่วมโรงงานที่อยู่ในโครงการ 1 ของนิคมที่มีอยู่กว่า 100 แห่งจมน้ำเสียหาย โดยเฉพาะที่บริเวณบริษัทคูโบต้า ที่มีระดับน้ำสูงกว่า 2 เมตร
 
หลังจากนั้นทหารและพนักงานของนิคมได้วางแนวกระสอบทรายทำเป็นพนังกั้นน้ำชั้นที่ 2 ไว้หน้าบริเวณบริษัทกลุ่มสยามบรรจุภัณฑ์ซึ่งตั้งอยู่ในจุดเชื่อมต่อระหว่างโครง 1 และ 2 แต่เมื่อระดับน้ำที่เพิ่มสูงขึ้นอย่างรวดเร็วทำให้น้ำได้ทะลักแนวกระสอบเมื่อเวลาประมาณ 24.30 น. จนกระทั่งน้ำได้ไหลเข้าท่วมในโครงการที่ 2 ของนิคมอุตสาหกรรมและหมู่บ้านไทยธานีซึ่งมีพนักงานนิคมและชาวบ้านอาศัยอยู่กว่า 100,000 คน
 
ก่อนหน้านี้ พล.อ.อัครเดช ศศิประภา ประธานกรรมการบริหาร บริษัท นวนคร จำกัด ยืนยันว่า น้ำไม่ได้ท่วมนิคมอุตสาหกรรมจนเสียหายมากตามที่สื่อมวลชนเสนอ แต่ที่ไหลทะลักเข้ามาได้สร้างผลกระทบให้กับนิคมอุตสาหกรรมเพียงแค่ 10 เปอร์เซ็นต์เท่านั้น เนื่องจากโรงงานส่วนใหญ่มีระบบป้องกันภายในที่ดีทำให้น้ำไม่เข้าโรงงานและไหลไปตามถนน แต่ระดับน้ำที่ไหลมาอย่างรวดเร็วอาจส่งผลกระทบโดยตรงให้กับชุมชนโดยรอบนิคมอุตสาหกรรม โดยเฉพาะหมู่บ้านไทยธานี"
10/18/2011,https://www.thaipbs.or.th/news/content/40363,"ทันทีที่ ศปภ.ได้ประกาศแจ้งให้ประชาชนที่อยู่ในนิคมอุตสาหกรรมนวนคร และ บริเวณใกล้เคียงอพยพออกมาจากพื้นที่ หลังน้ำได้เริ่มทะลักเข้าท่วมนิคมฯนวนครทำให้การจราจรบริเวณหน้านิคมฯติดขัดอย่างหนัก เนื่องจากมีประชาชน และ รถยนต์จำนวนมากต่างทยอยเดินทางออกจากบริเวณดังกล่าว ซึ่งศูนย์อพยพชั่วคราวแห่งหนึ่งที่มีผู้ประสบอุทกภัยเดินทางไปจำนวนมากจนทำให้ศูนย์อพยพไม่สามารถรองรับคนได้อีก คือ มหาวิทยาลัยธรรมศาสตร์ ศูนย์รังสิต
ช่วงสายของวานนี้ ( 17 ต.ค.) ศูนย์พักพิงชั่วคราวของมหาวิทยาลัยธรรมศาสตร์ ศูนย์รังสิตได้แจ้งว่า มีผู้ประสบภัยอพยพมาอยู่ในศูนย์เต็มจำนวนแล้ว และ ไม่สามารถจะเปิดรองรับคนได้อีก หลังศูนย์แห่งนี้เปิดรับคนไปแล้วถึง 4,000 คน และ ขณะนี้ทางมหาวิทยาลัยจะต้องเฝ้าระวังระดับน้ำด้านนอกที่เพิ่มสูงขึ้นอย่างต่อเนื่อง โดยเฉพาะทิศตะวันตกด้านคลองเปรมประชากรที่ระดับน้ำท่วมสูงกว่า 2 เมตร ซึ่งพนังกั้นน้ำสามารถรับได้อีกประมาณ 1 เมตร

 
ทั้งนี้มหาวิทยาลัยธรรมศาสตร์ ศูนย์รังสิต เป็นหนึ่งในศูนย์อพยพที่ทางศูนย์ปฏิบัติการช่วยเหลือผู้ประสบอุทกภัยได้เปิดรองรับผู้อพยพจากนิคมอุตสาหกรรมนวนคร และพื้นที่ใกล้เคียงให้มาอยู่ในที่ปลอดภัย ส่วนศูนย์อพยพอีก 3 แห่ง คือ ที่อำเภอธัญบุรี จังหวัดปทุมธานี ศูนย์ราชการ แจ้งวัฒนะ และ วัดพระธรรมกาย
 
ด้านวัดพระธรรมกาย ประกาศว่า ทางวัดมีสถานที่รองรับเพียงพอ แต่หากเกิดสถานการณ์น้ำท่วมเข้ามาภายในวัดเกินระดับที่ทางวัดจะรับได้ พร้อมจะนำประชาชนที่อพยพมาไปอยู่ที่ศูนย์อบรมเยาวชนวัดพระธรรมกายที่จังหวัดนครราชสีมา และ ลพบุรีต่อไป"
10/18/2011,https://www.thaipbs.or.th/news/content/40364," แม้ระดับน้ำตั้งแต่ภาคเหนือตอนบนเรื่อยลงมาจนถึงภาคเหนือตอนล่างจะเริ่มทรงตัวแล้ว แต่ยังพบว่า ระดับน้ำในเขตภาคกลางยังไม่ได้ลดระดับลง ซึ่งคาดกันว่า สาเหตุที่ปริมาณน้ำยังมากเพราะน้ำถูกเติมเต็มจากน้ำที่หลากลงมาตามทุ่งอย่างต่อเนื่อง ทำให้ขณะนี้สถานการณ์ในเขตลุ่มน้ำภาคกลางถือว่า อยู่ในภาวะวิกฤต
  

<"""">
  
<"""">
ในเขตพื้นที่ภาคกลางสถานการณ์น้ำยังคงวิกฤตหลายพื้นที่ โดยพื้นที่จังหวัดนครสวรรค์ เจ้าหน้าที่จากหลายหน่วยงานต้องเร่งเสริมคันกั้นน้ำหลายแห่งให้มีความแข็งแรงและสามารถลดกระแสน้ำที่ไหลเชี่ยวเพื่อชะลอน้ำให้ได้มากที่สุด รวมถึงต้องเร่งซ่อมแซมคันกั้นน้ำ บริเวณสะพานนิมมานนรดี ตรงจุดที่มีคนนำเรือมาข้ามในบริเวณนี้จนชำรุด

ส่วนที่จังหวัดอ่างทองน้ำยังท่วมขยายวงกว้างน้ำได้ทะลักเข้าท่วมหมู่บ้าน ในเขตเทศบาลตำบลศาลาแดง อำเภอเมือง เต็มทั้งพื้นที่แล้ว และ ไหลข้ามถนนอ่างทอง-โพธิ์พระยา-ท่าเรือ บริเวณหน้าโรงเรียนสตรีอ่างทอง หน่วยงานของรัฐต้องพยายามชี้แจงทำความเจ้าใจกับชาวบ้านในเรื่องการปิดเส้นทางน้ำ

เจ้าหน้าที่ยังต้องเร่งเสริมคันกั้นน้ำ ริมถนนสายอ่างทอง-วัดหลุมไก่ ตลอด 24 ชั่วโมง เพราะน้ำจากทุ่งลำท่าแดง ที่ทะลักฝายน้ำล้นเมื่อสองก่อน ได้ไหลเข้าทางด้านหลังพื้นที่เศรษฐกิจ

 
ส่วนพื้นที่จังหวัดอุทัยธานีน้ำยังท่วมสูงและทรงตัวเช่นกัน โดยเฉพาะพื้นที่เศรษฐกิจ ในย่านถนนศรีอุทัย และถนนเติบศิริ ระดับน้ำยังสูงประมาณ 2 เมตร ขณะที่ตำบลรอบนอก และพื้นที่ลุ่มต่ำ ติดแม่น้ำเจ้าพระยา ตำบลเกาะเทโพ ตำบลท่าซุง ตำบลสะแกกรัง ตำบลเนินแจง และตำบลหนองไผ่แบนน้ำท่วมทรงตัวสูง 3-6 เมตร
ส่วนชาวนาในเขตอำเภอเมืองจังหวัดฉะเชิงเทรา ต้องเร่งเก็บเกี่ยวข้าวก่อนกำหนด เพราะน้ำจากคลองพระองค์เจ้าไชยานุชิต เริ่มไหลเข้าท่วมที่นาข้าวมา 2 วันแล้ว แม้ข้าวที่เก็บเกี่ยวได้จะขายได้เพียง 3,000-5,000 บาทต่อไร่ สำหรับพื้นที่ที่เป็นนาข้าวขณะนี้ ยังมีอีกนับหมื่นไร่ที่ยังไม่ได้เก็บเก็บ และมีความเสี่ยงที่จะถูกน้ำท่วม

ส่วนสถานการณ์น้ำที่จังหวัดสมุทรปราการ นายเชิดศักดิ์ ชูศรี ผู้ว่าราชการจังหวัดสมุทรปราการ พร้อมด้วย ผู้อำนวยการนิคมอุตสาหกรรมบางพลี และ เจ้าหน้าที่ที่กี่ยวข้อง ร่วมประชุมหารือ เรื่องป้องกันน้ำท่วมภายใน นิคมอุตสาหกรรมบางพลี ตำบลบางเสาธง อำเภอบางเสาธง หลังกรมชลประทาน มีหนังสือด่วนที่สุดแจ้งเตือนมายังจังหวัด ให้ระวังน้ำล้นตลิ่งไหลเข้าท่วมบ้านเรือนประชาชน เนื่องจาก ขณะนี้ปริมาณน้ำจากอำเภอวังน้อย จังหวัดพระนครศรีอยุธยา ได้ไหลบ่าลงมายัง คลองรังสิตประยูรศักดิ์ จังหวัดปทุมธานี ที่อยู่ในขั้นวิกฤต

ซึ่งมวลน้ำนี้จะไหลลงมาสู่พื้นที่ตอนล่างผ่านคลองแสนแสบ คลองประเวศน์บุรีรมย์ เขตกรุงเทพมหานคร ลงสู่ คลองพระองค์เจ้าไชยานุชิต และ คลองสำโรง จังหวัดสมุทรปราการ รวมไปถึงคลองต่าง ๆ ที่เชื่อมต่อกัน ประกอบกับ ร่องมรสุมยังคงพาดผ่านภาคกลางของประเทศไทย ซึงจะส่งผลให้ฝนตกหนักในพื้นที่ต่อไปอีก ทำให้ระดับน้ำในคลองสูงขึ้น จึงเรียกหน่วยงานที่เกี่ยวข้องประชุมหารืออย่างเร่งด่วน เพื่อวางมาตรการป้องกันน้ำท่วมภายในนิคมอุตสาหกรรมแห่งนี้

โดยนิคมฯได้เสริมกระสอบทรายกั้นน้ำสูงขึ้นจากเดิม 60 เป็น 80 เซนติเมตร รวมทั้ง เดินเครื่องสูบน้ำทันทีหากเกิดฝนตกหนักในพื้นที่นานติดต่อกัน ซึ่งจะระบายน้ำได้ไม่น้อยกว่าชั่วโมงละ 14,000 ลูกบาศก์เมตร นอกจากนี้ ยังสั่งให้ อำเภอบางเสาธง เร่งเก็บผักตบชวาที่อยู่ในคลองสายต่างๆ ไม่ให้ติดค้าง หรือ ขวาง ตอม่อสะพาน และ ประตูระบายน้ำ

อย่างไรก็ตามขอให้ประชาชนติดตามสถานการณ์น้ำอย่างใกล้ชิด แต่ไม่ควรตื่นตระหนกกับข่าวลือที่เกิดขึ้น หากสงสัยหรือต้องการความช่วยเหลือ สามารถสอบถามได้ที่โทรศัพท์สายด่วน หมายเลข 1131 ได้ตลอด 24 ชั่วโมง

 
ส่วนสถานการณ์ทางภาคเหนือที่จังหวัดพิจิตร น้ำยังท่วมขยายวงกว้าง นอกจากบ้านเรือนแล้ว โบราณสถานตามวัดต่างๆ กว่า 140แห่ง เช่น อุโบสถ และเจดีย์เก่าแก่ อายุกว่า 100ปี ที่ถูกท่วมขังมานาน ทำให้หลายฝ่ายเกรงว่า อาจเสียหาย สำนักงานพระพุทธศาสนาจังหวัดพิจิตร ระบุว่า ต้องรอให้น้ำลดก่อน จึงจะเข้าไปสำรวจและบูรณะ
 
ด้านจังหวัดพิษณุโลกแม้ระดับน้ำจะเริ่มลดลง แต่ขณะนี้หลายพื้นที่ยังมีน้ำท่วมสูง และขยายวงกว้าง ซึ่งยังทำให้ประชาชนเดือดร้อน เพราะถนนถูกตัดขาด การสัญจรต้องใช้เรือเพียงอย่างเดียวเท่านั้น และคาดการณ์ว่า น้ำยังคงท่วมขังไปอีกอย่างน้อย 1 เดือน กว่าจะกลับเข้าสู่ภาวะปกติ
ส่วนเจ้าหน้าที่พิพิธภัณฑสถานแห่งชาติพิมายอำเภอพิมาย จังหวัดนครราชสีมา ก็ติดตั้งเครื่องสูบน้ำขนาดใหญ่ และทำแนวกระสอบทรายกั้นรอบพิพิธภัณฑ์ เพื่อป้องกันน้ำจากแม่น้ำมูลไหลเข้าท่วม เพราะขณะนี้น้ำได้ท่วมสถานที่ราชการ และบ้านที่อยู่ติดแม่น้ำมูล

ที่จังหวัดบุรีรัมย์น้ำปริมาณมากที่ถูกระบายออกมาจากอ่างเก็บน้ำจระเข้มากและอ่างฯห้วยตลาด ได้ไหลเข้าท่วมอาคารเรียนและหอพักนักศึกษาภายในโรงเรียนเบญจเทคโนบุรีรัมย์ เขตอำเภอเมืองบุรีรัมย์ สูงกว่า 1 เมตร ส่งผลให้นักศึกษาต้องลุยน้ำเข้าไปเก็บทรัพย์สินออกมาอย่างทุลักทุเล ขณะที่สถาบันการศึกษาในพื้นที่ใกล้เคียงหลายแห่ง ต้องเร่งเสริมกระสอบทรายโดยรอบ เพื่อป้องกันน้ำขยายวงกว้างเข้าท่วม

ส่วนสถานการณ์น้ำท่วมในหลายพื้นที่ลุ่มน้ำชีของจังหวัดมหาสารคามและจังหวัดกาฬสินธุ์ยังคงไม่คลี่คลาย และน้ำยังมีแนวโน้มสูงขึ้นอีก เนื่องจากเขื่อนอุบลรัตน์ จังหวัดขอนแก่น ยังคงปล่อยน้ำปริมาณมากลงมาสมทบกับแม่น้ำชีอย่างต่อเนื่อง ขณะที่หน่วยงานภาครัฐ เร่งนำของยังชีพและเครื่องนุ่งห่มไปมอบให้กับชาวบ้านผู้ประสบภัยน้ำท่วม เพื่อช่วยบรรเทาความเดือดร้อน"
10/18/2011,https://www.thaipbs.or.th/news/content/40412,"พล.อ.วิชา ศิริธรรม ที่ปรึกษาฝ่ายกิจการพิเศษนิคมฯนวนคร ยืนยัน แม้ขณะนี้แม้น้ำจะเริ่มเข้าท่วมในหลายจุดของนิคมฯ แต่โรงงานกว่า 90 เปอร์เซ็นต์ยังไม่เสียหาย พร้อมเรียกร้องให้รัฐบาลเร่งระบายน้ำออก
 พล.อ.วิชา ศิริธรรม ที่ปรึกษา และ ประธานอนุกรรมการฝ่ายกิจการพิเศษ นิคมอุตสาหกรรมนวนคร กล่าวถึงสถานการณ์น้ำท่วมในพื้นที่นิคมฯว่า ตอนนี้น้ำท่วมเข้าทุกพื้นที่ของนิคมฯแล้ว แต่มีระดับที่แตกต่างกันในแต่ละพื้นที่ตั้งแต่ 10 เซนติเมตรถึง 1.50 เมตร แต่เชื่อว่ายังรับมือสถานการณ์ได้หากน้ำยังไม่ถึงระดับที่ 2.50 เมตร

 
ซึ่งโรงงานส่วนใหญ่ได้เตรียมป้องกันไว้อย่างดีก่อนหน้านี้ทำให้แม้น้ำท่วมนิคมฯไปแล้ว แต่โรงงานไม่ได้รับความเสียหายกว่า 90% แต่หากน้ำท่วมสูงถึง 2.50 เมตรโรงงานก็จะเสียหายทั้งหมด
 
""ขอเรียกร้องให้ยังรัฐบาลให้ช่วยระบายน้ำออกจากพื้นที่โดยเร็ว เพราะวิธีการที่ดำเนินการอยู่ไม่สามารถแก้ไขได้ ต้องเร่งระบายน้ำออกเท่านั้น จึงจะแก้ไขปัญหาในขณะนี้ได้"" พล.อ.วิชา กล่าวยืนยัน "
10/18/2011,https://www.thaipbs.or.th/news/content/40428 ,"ผู้ว่าฯนนทบุรียืนยันถึงการเตรียมพร้อมรับมือกับปริมาณน้ำที่จะไหลจากจังหวัดปทุมธานีสมทบกับน้ำที่มีอยู่แล้วในพื้นที่ ซึ่งสถานการณ์น้ำท่วมที่เกิดขึ้นประชาชนจังหวัดนนทบุรีได้รับความเดือดร้อนแล้วร้อยละ 80
สถานการณ์น้ำในพื้นที่ จ.นนทบุรี ที่นอกจากน้ำท่วมขัวกระจายในทุกพื้นที่แล้วยังต้องรับน้ำที่จะไหลมาจากจังหวัดปทุมธานีด้วย ซึ่ง นายวิเชียร พุฒิวิญญู ผู้ว่าราชการจังหวัดนนทบุรี ระบุว่า เฉพาะน้ำท่วมในพื้นที่ได้ส่งผลกระทบกับประชาชนประมาณร้อยละ 80 แล้ว ทั้งนี้ยังต้องเตรียมการรับมือกับปริมาณน้ำที่จะไหลมาจากจังหวัดปทุมธานีมาสมทบอีก แต่มีการเตรียมการเป็นอย่างดีแล้ว โดยเฉพาะการประชาสัมพันธ์ให้ประชาชนเก็บของขึ้นที่สูงมาอย่างต่อเนื่อง และเตรียมในส่วนของมาตรการเยียวยาช่วยเหลือเบื้องต้นทั้งในส่วนของศูนย์ช่วยเหลือ 156 จุด ซึ่งมีสิ่งของเครื่องใช้อย่างเพียงพอ

 
ในพื้นที่จังหวัดนนทบุรีเมื่อคืนที่ผ่านมากระแสน้ำได้ทะลายคันกั้นน้ำบริเวณวัดละหาร ส่งผลให้ชุมชนบริเวณโดยรอบวัดได้รับผลกระทบ ซึ่งขณะนี้เจ้าหน้าที่ทุกฝ่ายได้ช่วยกันเร่งดำเนินการแก้ไขแล้ว โดยผู้ว่าราชการจังหวัดนนทบุรี ยังแจ้งเตือนประชาชนให้หลีกเลี่ยงการใช้ถนนหมายเลข 345 เนื่องจากมีน้ำท่วมขังเป็นระยะทางยาว โดยระดับน้ำต่ำสุดอยู่ที่หนึ่งเมตร"
10/18/2011,https://www.thaipbs.or.th/news/content/40438,"สถานการณ์น้ำท่วมในบางพื้นที่ของภาคเหนือเริ่มลดลงเล็กน้อย แต่อากาศที่เริ่มเย็นลงทำให้ซ้ำเติมประชาชนที่ได้รับผลกระทบ ขณะที่พื้นที่ภาคกลาง น้ำท่วมในหลายจังหวัดยังวิกฤต
หลายพื้นที่ของจังหวัดลพบุรีน้ำท่วมยังสูงทรงตัว โดยเฉพาะชาวบ้านหมู่ 3 ตำบลสมอคอน อำเภอบ้านหมี่กว่า 300 คน ที่ต้องอพยพไปอยู่บนเขาหมอนอิง และ ต้องใช้เรือขนาดใหญ่เดินทางกว่า 2 ชั่วโมง ออกมารับสิ่งของบริจาค เนื่องจากน้ำไหลแรงและมีคลื่นสูง

 
ส่วนที่จังหวัดสระบุรีตำรวจสถานีตำรวจภูธรหนองแค ปิดถนนสายคันคลองระบาย 10 เส้นทางระหว่าง อำเภอหนองเสือ จังหวัดปทุมธานี และอำเภอหนองแค จังหวัดสระบุรี เพราะน้ำท่วมถนนระยะทางหลายร้อยเมตร ตำรวจจราจรแจ้งให้ประชาชนเลี่ยงไปใช้เส้นทางอำเภอวิหารแดง - บ้านนา เข้า อำเภอองครักษ์ จังหวัดนครนายก
 
สถานการณ์น้ำท่วมในจังหวัดพิจิตรและ พิษณุโลก ขณะนี้ระดับน้ำเริ่มลดลง แต่ยังท่วมในหลายพื้นที่เจ้าหน้าที่ยังคงนำอาหารและถุงยังชีพเข้าไปช่วยเหลือ โดยเฉพาะที่อำเภอบางระกำ จังหวัดพิษณุโลก ระดับน้ำยังทรงตัว แต่อากาศที่เริ่มเย็นลงทำให้ซ้ำเติมประชาชนได้รับผลกระทบ
 
การท่องเที่ยวแห่งประเทศไทย สำนักงานภาคเหนือตอนล่าง เขต 3 ระบุว่า อุทกภัยที่เกิดขึ้นในกลุ่มจังหวัดภาคเหนือตอนล่าง ส่งผลกระทบกับการท่องเที่ยวอย่างหนักเพราะการท่องเที่ยวต้องหยุดชะงัก ขณะนี้ต้องรอให้น้ำลดเพียงอย่างเดียว และ ต้องเร่งสร้างความเชื่อมั่นให้กับนักท่องเที่ยว
 
ฝนที่ตกหนักติดต่อกันทำให้น้ำในลำห้วยเสนล้นตลิ่งไหลเข้าท่วมนาข้าว บ้าน และ โรงเรียนในตำบลตรวจ และ ตำบลแจนแวน อำเภอศรีณรงค์ จังหวัดสุรินทร์ ระดับน้ำสูงเกือบ 1 เมตร และ มีชาวบ้านเสียชีวิต 1 คน เพราะถูกกระแสน้ำพัดขณะออกไปหาปลา
 
ส่วนน้ำจากลำห้วยสำราญที่ล้นตลิ่งสูงกว่า 1 เมตร ไหลเข้าท่วมบ้านน้ำคำ ตำบลน้ำคำ อำเภอเมือง จังหวัดศรีสะเกษ ชาวบ้านต้องเร่งทำแนวกระสอบทราย ป้องกันน้ำไหลเข้าท่วมภายในบ้าน
 
ชาวนาในอำเภอบางกล่ำ จังหวัดสงขลา ที่อยู่ริมคลองระบายน้ำลงสู่ทะเลสาบสงขลา หลายคนต้องหยุดทำนาในฤดูกาลนี้ เพราะเกรงว่าจะประสบปัญหาน้ำท่วมเหมือนปลายปีก่อน น้ำท่วมครั้งนั้นทำให้นาข้าวเสียหายไปหลายพันไร่หากปลูกข้าวในปีนี้เกรงว่า จะขาดทุน ทำให้ผืนนาหลายแปลงกลายสภาพเป็นนาร้าง
 
ทหารกองพลพัฒนา กองทัพบก เร่งปรับพื้นที่บริเวณบ้านต้นขนุน ตำบลน้ำไผ่ อำเภอน้ำปาด จังหวัดอุตรดิตถ์ เพื่อใช้เป็นสถานที่ก่อสร้างบ้าน 33 หลัง ให้กับผู้ประสบภัยน้ำป่าและดินโคลนถล่ม เมื่อวันที่ 9 กันยายนซึ่งมีผู้เสียชีวิต 6 คน และสูญหาย1 คน ชาวบ้านบางส่วน เรียกร้องขอที่ดินทำกิน เพราะที่เดิมถูกน้ำพัดเสียหาย"
10/19/2011,https://www.thaipbs.or.th/news/content/40580,"พื้นที่รอบนอกของจังหวัดปทุมธานีเริ่มมีน้ำท่วมแล้ว ทางเทศบาลนครรังสิตกำลังเฝ้าระวังน้ำที่จะมาจากนวนคร และ จังหวัดพระนครศรีอยุธยาที่การระบายน้ำในวานนี้ ( 18 ต.ค.) ทำให้น้ำท่วมถนนหลายสายเป็นบางช่วง
รถขาเข้าและขาออกบริเวณถนนพหลโยธิน และรังสิต-นครนายก หน้าห้างสรรพสินค้า ฟิวเจอร์ปาร์ครังสิต ต้องชะลอตัวเพราะมีน้ำท่วมผิวถนนถึงบริเวณฟุตบาท ขณะที่พื้นที่หลายซอยย่านตลาดรังสิตมีน้ำท่วม

 
เจ้าหน้าที่กำลังนำกระสอบทรายกั้นกระแสน้ำ และ เตรียมรับมือกับน้ำที่อาจจะเพิ่มระดับสูงขึ้น ขณะที่สะพานที่อยู่ตามถนนสายรังสิต-นครนายก รวมถึงทางด่วนโทลล์เวย์มีผู้นำรถมาจอดหนีน้ำ แม้เจ้าหน้าที่จะขอความร่วมมือไม่ให้จอดรถกีดขวางการจราจร แต่ทางขึ้นโทลล์เวย์ตรงรังสิตมีผู้นำรถมาจอดต่อกัน 3 ชั้น จนเกือบกินพื้นที่ 2 ช่องทาง"
10/19/2011,https://www.thaipbs.or.th/news/content/40585,"นอกเหนือจากจุดที่ต้องเฝ้าระวังสถานการณ์น้ำที่จะไหลเข้าพื้นที่กรุงเทพมหานครแล้ว ยังมีอีกหลายพื้นที่ที่ยังต้องเผชิญกับน้ำท่วมหนัก โดยที่จังหวัดอ่างทองชาวบ้านบางพื้นที่เริ่มขาดแคลนอาหาร ขณะที่ถนนสายหลักเส้นทางสู่กรุงเทพฯเริ่มเสียหาย
  

<"""">
  
<"""">

สภาพถนนโพธิ์พระยา-ท่าเรือ บริเวณแยกไฟแดงเรือนจำจนถึงแยกป่างิ้ว จังหวัดอ่างทอง ซึ่งเป็นเส้นทางเชื่อมต่อกรุงเทพมหานครถูกน้ำท่วมสูงเกือบ 50 เชนติเมตร โดยความแรงของน้ำได้กัดเซาะจนไหล่ทางพังไปหลายจุดซึ่งหากสถานการณ์ยังเป็นเช่นนี้อาจทำให้ถนนสายหลักเสียหายได้
จังหวัดอ่างทองมี 5 อำเภอ ที่ถูกน้ำท่วมหนัก คือ อำเภอไชโย อำเภอโพธิ์ทอง อำเภอวิเศษชัยชาญ อำเภอป่าโมก และอำเภอเมือง โดยบางจุดน้ำสูงกว่า 3 เมตร มานานกว่า 3 เดือนแล้ว ซึ่งจุดวิกฤติยังคงอยู่ที่ตำบลศาลาแดง อำเภอเมือง น้ำท่วมสูงจนบางคนต้องอาศัยบนหลังคา  และ ขณะนี้อาหารเริ่มขาดแคลน ชาวบ้านต้องฝ่ากระแสน้ำมารอรับบริจาค

ขณะที่จังหวัดนครสวรรค์ทั้งในเขตเทศบาลนครนครสวรรค์ และ ถนนพหลโยธิน ตั้งแตกแยกเดชาติวงศ์ ถึงแยกเวียงดอย ในเขตเทศบาลนครนครสวรรค์ ระดับน้ำลดลง และ เปิดเส้นทางจราจรบางจุดได้แล้ว หลังระดับน้ำในแม่น้ำเจ้าพระยาลดลงต่อเนื่องเฉลี่ยวันละ 2- 3 เซนติเมตร

 
ในภาคเหนือตอนล่างขณะนี้ยังมีน้ำท่วมใน 2 จังหวัด คือ จังหวัดพิษณุโลก โดยเฉพาะที่อำเภอบางระกำ ระดับน้ำลดลงเล็กน้อย ส่วนที่จังหวัดสุโขทัยเหลือเพียงพื้นที่อำเภอกงไกรลาศที่ยังถูกน้ำท่วมเนื่องจากเป็นพื้นที่ต่ำ
 
ภาคตะวันออกเฉียงเหนือยังมีหลายพื้นถูกน้ำท่วม เช่น ที่บ้านโนนทราย ตำบลดอนแรด อำเภอรัตนบุรี จังหวัดสุรินทร์ โรงเรียนหลายแห่ง และ พื้นที่การเกษตรเสียหายแล้วกว่า 30,000 ไร่โดยพื้นที่นี้เป็นหนึ่งในจุดรับน้ำจากแม่น้ำมูล
 
ระดับน้ำในแม่น้ำมูลที่เพิ่มสูงขึ้นช่วงนี้ นอกจากจะเป็นเพราะฝนที่ตกอย่างต่อเนื่องแล้ว ส่วนหนึ่งเป็นเพราะการระบายน้ำของเขื่อน ทั้ง 4 แห่งในจังหวัดนครราชสีมา คือ เขื่อนลำพระเพลิง เขื่อนลำตะคอง เขื่อนลำมูลบน และเขื่อนลำแชะ ซึ่งขณะนี้ ปริมาณน้ำเกินระดับกักเก็บ ทำให้เจ้าหน้าที่ต้องเร่งระบายน้ำลงแม่น้ำมูล เฉลี่ยวันละ 5 ล้าน 6 แสนลูกบาศก์เมตร ซึ่งจะส่งผลกระทบต่อชาวบ้านที่อยู่ท้ายเขื่อน ในอำเภอโชคชัยเฉลิมพระเกียรติ โนนสูง พิมาย ชุมพวง และ อำเภอเมืองยาง
 
เช่นเดียวกับเขื่อนอุบลรัตน์ที่ปริมาณน้ำเกินกักเก็บ เจ้าหน้าที่ต้องเร่งระบายน้ำลงลำน้ำพองวันละ 50 ล้านลูกบาศก์เมตร ส่งผลกระทบต่อบ้านเรือนและพื้นที่การเกษตรในอำเภออุบลรัตน์ น้ำพอง และ อำเภอเมือง จังหวัดขอนแก่น โดยบางจุดน้ำท่วมสูงกว่า 2 เมตร ชาวบ้านต้องอพยพไปอยู่ที่ศูนย์พักพิงชั่วคราว กว่า 1,000 ครอบครัว ล่าสุดจังหวัดขอนแก่นประกาศเตือนผู้ที่อาศัยอยู่ท้ายน้ำเตรียมรับสถานการณ์ ที่คาดว่า จะทำให้น้ำท่วมอีกอย่างน้อย 1 เดือน"
10/19/2011,https://www.thaipbs.or.th/news/content/40594,"นิคมอุตสาหกรรมนวนครถูกน้ำท่วมเต็มพื้นที่แล้ว แต่ประชาชนยังไม่สามารถอพยพออกมาได้ทั้งหมด เนื่องจากมีประชาชนจำนวนมาก ประกอบกับรถยีเอ็มซีของทหารที่เข้าไปรับประชาชนภายในนิคมไม่สามารถเข้าพื้นที่นิคมได้แล้วในขณะนี้ เนื่องจากระดับน้ำสูงขึ้นอย่างต่อเนื่อง
นับตั้งแต่มีการเริ่มอพยพประชาชนออกจากพื้นที่นิคมอุตสาหกรรมนวนคร ตั้งแต่วันที่ 17 ตุลาคมที่ผ่านมา แต่จนถึงค่ำของวันที่ 18 ตุลาคม ยังคงมีประชาชนอพยพออกจากพื้นที่อย่างต่อเนื่อง ซึ่งการเดินทางออกจากนิคมฯเป็นไปอย่างยากลำบาก เนื่องจากระดับน้ำสูงเกินกว่า 50 เซนติเมตรประกอบกับประชาชนไม่ได้เตรียมความพร้อมในการอพยพมาก่อนล่วงหน้า เพราะมั่นใจว่า นิคมอุตสาหกรรมแห่งนี้ไม่น่าจะถูกน้ำท่วม

 
อุปสรรคสำคัญในการลำเลียงผู้ที่ต้องการออกจากนิคมฯอีกประการหนึ่งก็คือ จำนวนรถยีเอ็มซีของทหาร ที่ต้องวนรถเข้าไปรับประชาชนตามซอยแยกต่าง ๆ ที่มีอยู่เป็นจำนวนมาก ประกอบกับกลุ่มอาสาสมัคร และ นักการเมือง ที่ต้องการช่วยเหลือได้เข้ามาอยู่ในพื้นที่ ซึ่งทำให้การทำงานของเจ้าหน้าที่ช้าลง 
 
โดยเฉพาะในช่วงบ่ายถึงช่วงเย็นที่นับเป็นสถานการณ์วิกฤตที่ประชาชนจำนวนมากตัดสินใจอพยพออกมาเป็นจำนวนมาก จนทำให้รถที่เข้าไปรับเกิดติดขัดอย่างหนั เจ้าหน้าที่ทหารต้องขอความร่วมมือให้ผู้ที่ไม่เกี่ยวข้องในการอพยพออกจากพื้นที่โดยเร็ว เพื่อเปิดทางให้เจ้าหน้าที่ลำเลียงคนออกมาให้ได้มากที่สุด
 
ภารกิจการลำเลียงผู้อพยพต้องยุติการให้ความช่วยเหลือในช่วงกลางคืนไว้ หรือ ใช้เจ้าหน้าที่เฉพาะรายที่จำเป็นเท่านั้น เนื่องจากในช่วงกลางคืนไม่มีไฟฟ้า และ น้ำไหลเชี่ยวแรง 
 
ส่วนในวันนี้ ( 19 ต.ค.) กองทัพจะใช้วิธีการลำเลียงผู้อพยพออกจากพื้นที่ด้วยเรือเท่านั้น เนื่องจากระดับน้ำท่วมสูงจนรถใหญ่ไม่สามารถเข้าพื้นที่ได้แล้ว"
10/19/2011,https://www.thaipbs.or.th/news/content/40595,"มีการคาดการณ์ว่าปริมาณน้ำเหนือจำนวนมากที่อยู่เหนือกรุงเทพฯจะหลากลงมาถึงในวันที่ 28 ต.ค.นี้ทำให้ตั้งแต่วันนี้ ( 19 ต.ค.) เป็นต้นไป กรุงเทพฯต้องเฝ้าระวังสถานการณ์อย่างใกล้ชิด เพราะปริมาณน้ำสะสมที่ยังมีปัญหาในการระบายจากด้านบน ประกอบกับจะมีน้ำทะเลหนุนสูงในช่วงปลายเดือนอีกครั้ง ทำให้ขณะนี้กรุงเทพฯยังไม่ผ่านภาวะวิกฤตจากสถานการณ์น้ำที่อาจเกิดขึ้นได้
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครลงพื้นที่ตรวจความเรียบร้อยการดำเนินการสร้างแนวคันกั้นน้ำชั่วคราว บริเวณคลองหกวาสายล่าง พร้อมให้กำลังใจเจ้าหน้าที่อาสาสมัครทั้งจากภาครัฐและเอกชนที่ร่วมแรงร่วมใจช่วยกันบรรจุกระสอบทรายเพื่อเร่งเสริมคันกั้นน้ำคลองหกวา เพิ่มขึ้นอีก 50เซนติเมตร รวมความสูง 3 เมตร ระยะทาง 6 กิโลเมตร เพื่อป้องกันไม่ให้น้ำเหนือที่จะไหลบ่าเข้ามา ขณะที่รัฐบาลมอบถุงกระสอบทรายให้กรุงเทพฯแล้วจำนวน 800,000 ใบ และ รถบรรทุกทรายจำนวน 75 คัน

ส่วนการยกระดับถนนเลียบคลองสองให้สูงขึ้นอีก 30 เซนติเมตรนั้น ขณะนี้เสร็จแล้วยังเหลือที่บริเวณถนนสายไหม 85 ที่คาดว่าเสร็จภายในวันนี้ (19 ต.ค.) สำหรับพื้นที่ที่ต้องเฝ้าระวังเป็นพิเศษ ผู้ว่าราชการกรุงเทพมหานคร ยอมรับว่า เป็นห่วงแนวคันกั้นน้ำตามคลองสำคัญต่างๆเช่น เทศบาลหลัก 6 จังหวัดปทุมธานี คลองหกวา คลองสอง เพราะหากมีการรื้อคันกั้นน้ำก็จะทำให้น้ำเข้าท่วมพื้นที่กรุงเทพฯจึงขอให้ประชาชนช่วยกับรักษาคันกั้นน้ำ

ขณะที่การคาดการณ์สถานการณ์น้ำในกรุงเทพมหานครจากแบบจำลองสถานการณ์น้ำท่วม ของศูนย์การเปลี่ยนแปลงสภาพภูมิอากาศและภัยพิบัติมหาวิทยาลัยรังสิต แสดงให้เห็นว่า มวลน้ำขนาดใหญ่ที่กำลังไหลอยู่ทางตอนเหนือของกรุงเทพมหานคร อาจจะเข้าท่วมพื้นที่เพิ่มขึ้น 23 แห่ง หากคันกั้นน้ำหรือพนังกันน้ำไม่สามารถกั้นน้ำได้

โดยฝั่งพระนครที่คาดว่า จะมีน้ำท่วม 6 แห่ง ได้แก่ ดอนเมือง หลักสี่ สายไหม บางคอแหลม ยานนาวา และ สาทร เนื่องจากเป็นพื้นที่ต่ำ ส่วนฝั่งธนบุรี คาดว่าจะมีน้ำท่วม 17 แห่ง ได้แก่ ตลิ่งชัน อรุณอัมรินทร์ บางพลัด บางขุนนนท์ บางขุนศรี จอมทอง บางประกอกในเขตราษฎร์บูรณะ บางขุนเทียน บางกอกใหญ่ บางกอกน้อย ธนบุรี บางแวกในเขตภาษีเจริญ หลักสอง บางแคและบางแคเหนือ และ บางบอน เนื่องจากน้ำจากจังหวัดนครปฐม จังหวัดนนทุบรี อาจจะไหลบ่าล้นคันกั้นน้ำลงมา และ ไหลเข้าท่วมพื้นที่ได้

แม้จะมีการคาดการณ์ว่ามวลน้ำชุดนี้อาจทำให้เกิดน้ำท่วมพื้นที่กรุงเทพฯได้ แต่ยังมีปัจจัยด้านอื่น ๆ ประกอบกัน การคาดการณ์ครั้งนี้ จึงเป็นไปเพื่อการเตรียมความพร้อมสำหรับประชาชน ในการรับมือสถานการณ์น้ำเท่านั้น ไม่ได้มุ่งหวังให้เกิดความตื่นตระหนก แต่หลังจากนี้เป็นต้นไปจนถึงวันที่ 30 ตุลาคม ซึ่งจะเป็นช่วงที่กรุงเทพมหานครต้องรับน้ำเหนือประกอบกับมีภาวะน้ำทะเลหนุนสูงจึงทำให้ต้องเฝ้าระวังเป็นพิเศษ โดยเฉพาะในวันที่ 28 ต.ค.ที่คาดว่า มวลน้ำก้อนใหญ่จะหลากลงมาถึงในวันนั้น"
10/19/2011,https://www.thaipbs.or.th/news/content/40596,"การระบายน้ำที่หลากลงมาบริเวณคลองระพีพัฒน์ยังไม่สามารถทำได้ตามแผนเพราะชาวบ้านยังไม่เห็นด้วยที่จะให้เปิดประตูระบายน้ำในคลอง 2 -คลอง 10 ซึ่งหากสถานการณ์ยังเป็นลักษณะนี้ อาจทำให้น้ำหลากเข้าท่วมทุกบริเวณรวมถึงพื้นที่กรุงเทพมหานคร
นายชลิต ดำรงศักดิ์ อธิบดีกรมชลประทาน อธิบายสถานการณ์น้ำผ่านศูนย์ปฏิบัติการช่วยเหลือผู้ประสบอุทกภัย หรือ ศปภ. โดยระบุว่า มวลน้ำจากจังหวัดพระนครศรีอยุธยา และ ปทุมธานี ที่หลากมายังบริเวณคลองระพีพัฒน์ ซึ่งแผนเดิมจะมีการระบายน้ำดังกล่าวไปยังคลอง 2 ถึงคลอง 10 เพื่อให้น้ำจากคลองระพีพัฒน์ไหลไปทางตะวันออกเพื่อลดภาระน้ำที่น้ำจะไหลไปยังคลองรังสิตประยูรศักดิ์เพียงแห่งเดียว

แต่แผนดังกล่าวไม่ได้มีการดำเนินการ หรือ มีการดำเนินการเพียงระยะสั้น ๆ เนื่องจาก ประชาชนบางส่วนไม่เห็นด้วยที่จะให้เปิดประตูเพื่อระบายน้ำลงมา เพราะเกรงว่า น้ำจะหลากเข้าท่วมขณะนี้ทำให้ปริมาณน้ำยังออกันอยู่ที่คลองระพีพัฒน์ ซึ่งหากปริมาณน้ำมากกว่าที่เป็นอยู่ในขณะนี้จะส่งผลกระทบทำให้คันกั้นน้ำบริเวณคลองระพีพัฒน์พังลง และ น้ำอาจหลากเข้าท่วมทั่วบริเวณ เนื่องจากไม่สามารถผันไปลงยังแม่น้ำเจ้าพระยาได้ จึงจะส่งผลกระทบเป็นวงกว้าง รวมถึงกรุงเทพมหานคร

 
อธิบดีกรมชลประทานจึงเรียกร้องให้ประชาชนในพื้นที่เห็นแก่ส่วนรวมอย่าคัดค้านการเปิดประตูระบายน้ำ เพราะอาจทำให้ความสูญเสียเพิ่มมากกว่าที่เป็นอยู่ในขณะนี้
 
ด้านนายวิม รุ่งวัฒนจินดา โฆษก ศปภ. ระบุว่า พื้นที่ทุ่งรังสิต ยังเป็นพื้นที่เฝ้าระวังใกล้ชิดต่อเนื่องมาจนถึง กรุงเทพมหานครฝั่งตะวันออกที่น้ำจากคลอง 13 และ คลอง 6 วา ตอนล่าง อาจส่งผลกระทบต่อพื้นที่เขตคลองสามวา หนองจอก และ มีนบุรี ขณะนี้ได้ประกาศให้เป็นพื้นที่เฝ้าระวังแล้ว
 
นอกจากนี้ยังมีอีกหลายพื้นที่ที่ต้องเฝ้าระวังเป็นพิเศษทั้งที่ชุมชนท้ายนิคมอุตสาหกรรมนวนคร ที่แม้จะยังไม่ประกาศให้มีการอพยพประชาชนบริเวณใกล้เคียงนิคมฯ ที่ขณะนี้น้ำท่วมเต็มพื้นที่แล้ว แต่ขอให้ระมัดระวังปัองกันสถานการณ์ไว้ด้วย เช่นเดียวกับที่อำเภอบางเลน จังหวัดนครปฐม ซึ่งขณะนี้มีน้ำท่วมสูงถูกกำหนดให้เป็นพื้นที่เฝ้าระวังเช่นกัน"
10/20/2011,https://www.thaipbs.or.th/news/content/40800,"นายกรัฐมนตรีลงพื้นที่บริเวณแยกศรีสมานเพื่อตรวจสถานการณ์น้ำที่ล้นจากคลองประปา พร้อมระบุว่า จะเร่งแก้ไขสถานการณ์ให้เร็วที่สุด เบื้องต้นได้สั่งการให้มีการเร่งยกประตูน้ำที่ชำรุดบริเวณสถานีผลิตน้ำสามเสน ซึ่งเป็นจุดที่น้ำจากคลองประปาสามเสนจะระบายลงไป
น.ส.ยิ่งลักษณ์ ชินวัตร นายกรัฐมนตรี ลงพื้นที่บริเวณริมคลองประปาที่แยกศรีสมานซึ่งเป็นจุดที่น้ำเริ่มล้นจากคลองประปาลงมาท่วมพื้นผิวการจราจร โดยนายกรัฐมนตรีขอให้ประชาชนบริเวณที่อยู่ติดกับคลองประปาอพยพของขึ้นที่สูง และ ให้ติดตามสถานการณ์อย่างต่อเนื่อง

ขณะเดียวกันได้สั่งการให้มีการเร่งระบายน้ำในคลองลงไปสู่คลองสามเสน ซึ่งสิ่งที่ต้องเร่งแก้ไขเป็นอันดับแรกขณะนี้คือ ยกประตูน้ำที่ชำรุดในบริเวณคลองสามเสนเพื่อให้น้ำสามารถระบายได้อย่างเต็มที่"
10/20/2011,https://www.thaipbs.or.th/news/content/40801,"เวลาประมาณ 03.00 น.ที่ผ่านมาน้ำในคลองประปาตะวันออกที่ทอดตัวมาตั้งแต่สถานีสูบน้ำดิบสำแล ทอดยาวไปบนถนนประชาชนชื่น ผ่านโรงงานผลิตน้ำบางเขน น้ำเหนือจากมวลน้ำด้านคลองหลวงเชียงราก และ น้ำจากคลองรังสิต ได้เอ่อเข้าสู่คลองประปาตั้งแต่บริเวณปากเกร็ดเรื่อยมาทำให้ประชาชนจำนวนมากตื่นตระหนกนำรถออกมาจอดบนถนนจนขณะนี้การจราจรเริ่มติดขัดแล้ว
พล.ต.อ.ประชา พรหมนอก ผู้อำนวยศูนย์ช่วยเหลือผู้ประสบอุทกภัย หรือ ศปภ. ได้ลงพื้นที่ตรวจสถานการณ์ บริเวณแยกศรีสมาน อำเภอปากเกร็ด จังหวัดนนทบุรี ที่น้ำจากทุ่งได้หลากมาทางคลองเชียงรากน้อย และ คลองรังสิต ทำให้ปริมาณน้ำในคลองประปาตะวันออกเอ่อล้นลงมาบนผิวการจราจรตั้งแต่ถนนสรงประภาเรื่อยมาตามถนนเลียบคลองประปาแจ้งวัฒนะเรื่อยเข้ามาทางถนนประชาชื่น

 
พล.ต.อ.ประชา อธิบายว่า น้ำก้อนนี้เป็นน้ำที่หลากลงมาจากทุ่งไม่ได้ผ่านคันกั้นน้ำหลัก 6 ที่ได้วางกระสอบทรายเสริมคันกั้นน้ำไว้เพียงจุดเดียว แต่เป็นลักษณะการหลากของน้ำที่มาจากน้ำเหนือในทุ่งซึ่งมาจากนิคมอุตสาหกรรมนวนครเมื่อเข้าสู่คลองประปา แล้ว จากออกได้ 2 เส้นทาง คือ มุ่งหน้าไปที่สถานีสูบน้ำสามเสน และ บึงมักกะสัน ซึ่งทั้ง 2 จุด เป็นจุดที่กรุงเทพมหานครมีเครื่องระบายน้ำอยู่ แต่ได้ขอให้ประชาชนเร่งเคลื่อนย้ายสิ่งของขึ้นที่สูง และ เฝ้าติดตามสถานการณ์เป็นระยะๆ
 
ด้านนายสัญญา ชีนิมิตร ผู้อำนวยการสำนักการระบายน้ำ กรุงเทพมหานคร ระบุว่า หากน้ำมุ่งหน้าตามคลองประปาไปยังสถานีสูบน้ำสามเสน กรุงเทพมหานครมีเครื่องสูบน้ำอยู่บริเวณนั้น 15 เครื่องที่พร้อมจะระบายน้ำลงคลองสามเสนด้วยความเร็ว 45 ลูกบาศก์เมตรต่อวินาที ส่วนอีกทางหนึ่งหากหลากไปยังบึงมักกะสันกรุงเทพมหานครสามารถระบายน้ำลงสู่อุโมงค์ยักษ์ได้ ด้วยความเร็ว 45 ลูกบาศก์เมตรต่อวินาทีซึ่งรวมแล้วขณะนี้ กรุงเทพมหานครสามารถระบายน้ำในจุดนี้ได้ 90 ลูกบาศก์เมตรต่อวินาที
 
นอกจากน้ำได้เริ่มปริ่มคันกั้นบริเวณริมคลองประปาหลายจุด และ บางจุดได้ล้นออกมาท่วมบนผิวการจราจร รวมถึงน้ำที่ทะลักขึ้นมาจากท่อ แม้ระดับน้ำจะยังไม่เพิ่มสูงมากนัก แต่ทำให้ประชาชนตื่นตระหนก และ นำรถออกมาจอดบนถนน"
10/20/2011,https://www.thaipbs.or.th/news/content/40809,"ผลการประชุมสถานการณ์น้ำเข้ากรุงเทพมหานครเป็นกรณีเร่งด่วน นายกรัฐมนตรี มอบหมายให้ กองทัพบก รับผิดชอบเสริมคันกั้นน้ำรอบกรุงเทพมหานครให้แข็งแกร่งขณะที่กองทัพ ย้ำ 24 ชั่วโมงนับแต่นี้คือห้วงเวลาของการเฝ้าระวัง
แม้ก่อนหน้านี้การทำงานระหว่างรัฐบาลกับ กทม. จะสะท้อนภาพความเห็นต่างในการรับมือกับสถานการณ์น้ำที่จะเข้าท่วมกรุงเทพมหานคร แต่ท้ายที่สุดเมื่อ น.ส.ยิ่งลักษณ์ ชินวัตร นายกรัฐมนตรี เรียกผู้บัญชาการกองทัพบกและประสานผู้ว่าราชการกรุงเทพมหานครมาหารือสถานการณ์น้ำที่จะเข้ากรุงเทพได้รับความร่วมมือเข้าหารือกันนานเกือบ 3 ชั่วโมง

 
โดยผู้ว่าฯ กทม. กล่าวยอมรับว่า ไม่สามารถประเมินปริมาณและเส้นทางเดินของน้ำที่จะมาถึง 7 เขตที่ กทม.ประกาศเป็นพื้นที่สุ่มเสี่ยงน้ำท่วมได้ เพราะยังคงขึ้นอยู่กับการบริหารจัดการน้ำในจังหวัดปทุมธานี แต่เชื่อว่าน้ำจะเดินทางมาถึงคลองรังสิตในวันนี้ ( 20 ต.ค.) และคลองหกวาในวันศุกร์นี้ จึงเตรียมอพยพชุมชนนอกคันกั้นน้ำคลองหกวา 200 ครัวเรือน และคลองรังสิต 1,200 ครัวเรือน ส่วนข้อเสนอของ ศปภ. เพื่อเปิดประตูระบายน้ำในพื้นที่ชั้นในกทม. คงต้องขอเวลาพิจารณาอย่างรอบด้านก่อน
 
ส่วน พล.อ.ประยุทธ์ จันทร์โอชา ผู้บัญชาการทหารบก กล่าวรับมอบหมายภารกิจที่ ศปภ.ให้กองทัพรับผิดชอบเสริมคันกั้นน้ำในจุดเชื่อมต่อเข้ากรุงเทพฯให้แข็งแกร่ง พร้อมยืนยันที่จะพยายามทำหน้าที่ให้ดีที่สุดเพื่อไม่ให้น้ำทะลักเข้ากรุงเทพฯ แต่ไม่สามารถยืนยันได้ว่า จะป้องกันได้ร้อยเปอร์เซ็นต์ และกล่าวย้ำว่า นับแต่นี้ไป 24 ชั่วโมง คือ ห้วงเวลาของการเฝ้าระวังเป็นกรณีพิเศษ โดยเฉพาะพื้นที่เสี่ยง 7 เขตของกรุงเทพฯ
 
สำหรับการเร่งเสริมพนังกั้นน้ำโดยรอบกรุงเทพฯให้แข็งแกร่ง ผู้บัญชาการทหารบก เรียกกำลังพลจากกองทัพภาคที่ 2 เข้าเพิ่มเติมแล้ว โดยเฉพาะการสร้างพนังกั้นน้ำคลองรังสิตประยูรศักดิ์ คลองระพีพัฒน์ และ คลองหกวา แต่ระหว่างนี้ กองทัพ จะประสาน กทม. เพื่อเตรียมการอพยพตามจุดที่คาดการณ์ไว้ด้วย
 
ส่วนการแถลงชี้แจงสถานการณ์น้ำของ ศปภ. ครั้งล่าสุด ศปภ.ชี้แจงจากเหตุน้ำเหนือไหลหลากเข้าคลองระพีพัฒน์และไหลเข้าท่วมทุ่งรังสิตตั้งแต่คลอง 1 ถึง 13 เป็นเหตุให้น้ำในอำเภอเมือง,คลองหลวง,หนองเสือ,สามโคกและลาดหลุมแก้ว จังหวัดปทุมธานี มีระดับสูงขึ้นจากที่ท่วมขังอีก 50 เซนติเมตร ถึง 1 เมตร และจังหวัดนครปฐม อำเภอเมือง,บางเลน,นครชัยศรี,สามพราน,ดอนตูม,กำแพงแสนและพุทธมณฑล น้ำจะสูงขึ้นอีก 30 เซนติเมตรถึง 50 เซนติเมตร
 
จังหวัดสมุทรสาครอำเภอบ้านแพร้ว และ กระทุ่มแบน น้ำจะสูงอีก 30 ถึง 50 เซนติเมตร ส่วนจังหวัดนนทบุรี อำเภอเมือง,บางใหญ่,ปากเกร็ด,บางบัวทอง บางกรวยและไทรน้อย น้ำจะสูงขึ้น 50 เซนติเมตร ถึง 1 เมตร
 
ขณะที่กรุงเทพมหานครเขตคลองสามวา,หนองจอก, มีนบุรี, คันนายาวและลาดกระบัง น้ำท่วมสูง 1 ถึง 1 เมตร 20 เซนติเมตร ส่วนเขตสายไหมและบางเขน น้ำท่วมขังเล็กน้อย ทั้งนี้ ศปภ. แถลงเน้นย้ำผู้ประกอบการและประชาชนห้ามเข้าเขตอุตสาหกรรมนวนคร เพราะน้ำท่วมสูง 3 เมตร อาจเสี่ยงต่ออันตรายทั้งชีวิตและทรัพย์สิน หากจำเป็นต้องประสานขออนุญาติเจ้าหน้าที่ในพื้นที่อย่างเคร่งครัด"
10/20/2011,https://www.thaipbs.or.th/news/content/40831,"วิกฤตน้ำท่วมในประเทศไทย นอกจากจะส่งผลกระทบกับคนแล้ว สัตว์เลี้ยงยังพลอยได้รับผลกระทบไปด้วย โดยสำนักข่าวรอยเตอร์ได้นำเสนอรายงานข่าวการช่วยเหลือสัตว์เลี้ยง โดยเฉพาะสุนัขจากพื้นที่วิกฤตน้ำท่วมในไทย
สำนักข่าวรอยเตอร์นำเสนอรายงานข่าวการให้ความช่วยเหลือสัตว์เลี้ยงที่ได้รับผลกระทบจากวิกฤตน้ำท่วมในไทย โดยเฉพาะในจังหวัดอยุธยาที่เกิดน้ำท่วมหนักเป็นบริเวณกว้าง ผู้คนต้องอพยพทิ้งบ้านเรือน สัตว์เลี้ยง เช่น สุนัข และ แมว รวมทั้งสุนัขจรจัด ถูกทิ้งให้ติดอยู่กลางน้ำ และ ไม่มีอาหารปะทังชีวิต กลุ่มพิทักษ์สัตว์ต้องระดมกำลังออกไปช่วยเหลือโดยใช้เรือออกไปสำรวจหาสุนัขและสัตว์เลี้ยงอื่น ๆ ที่ติดอยู่ตามอาคารบ้านเรือน และ ตามต้นไม้

 
ขณะที่สุนัขบางตัวเป็นสุนัขแม่ลูกอ่อน ต้องคาบลูกไว้ในปากเพื่อหนีน้ำที่ไหลบ่าเข้าท่วมอย่างฉับพลันทำให้ทั้งคน และ สุนัขต้องหนีเอาตัวรอด"
10/21/2011,https://www.thaipbs.or.th/news/content/40904,"  มีรายงานว่า แนวคั้นกั้นน้ำสวนอุตสาหกรรมบางกะดีได้พังลงมาทำให้ปริมาณน้ำไหลทะลักเข้าสวนอุตสาหกรรม ขณะที่เจ้าหน้าที่ยังไม่สามารถซ่อมแซมได้
หลังจากที่แนวคันกั้นน้ำด้านหลังของสวนอุตสาหกรรมบางกะดี ตำบลบางกะดี อำเภอเมือง จังหวัดปทุมธานี ได้พังลงไป เมื่อประมาน 20.00 น.ที่ผ่านมา ล่าสุดเจ้าหน้าที่ยังไม่สามารถกู้สถานการณ์ได้ปริมาณน้ำที่ไหลทะลักจากคลองประปายังเอ่อล้นเข้ามา

ในพื้นที่ของสวนอุตสาหกรรมอย่างต่อเนื่อง และ ไหลทะลักเข้ามาอย่างรวดเร็วตามทางถนน และ คลองระบายน้ำเรียบถนนด้าน

ในของสวนอุตสาหกรรมทีมข่าวพยายามจะเข้าไปให้ถึงจุดที่แนวคันกั้นพังลงให้ได้มากที่สุดแต่ไปถึงได้แค่ด้านหน้าของบริษัท โทวา สปริง(ไทยแลนด์) จำกัด ซึ่งห่างจากจุดที่แนวคันกั้นน้ำพัง ราว 200 เมตร และ พบว่า ปริมาณน้ำที่ไหลทะลักเข้ามานั้นกินพื้นที่ชั้นในสวนอุตสาหกรรมบางกะดีเป็นวงกว้างมากขึ้นเรื่อย ๆ และระดับน้ำที่บริเวณด้านหน้าบริษัท โทวา สปริง (ไทยแลนด์) จำกัด มีความสูงอยู่ที่ 30 เซนติเมตรแล้ว ซึ่งเจ้าหน้าที่ของโรงงานแห่งนี้ เล่าว่า ระดับน้ำเพิ่มขึ้นสูงอย่างรวดเร็วภายในเวลาไม่ถึง 30 นาที

นอกจากปริมาณน้ำไหลที่เอ่อล้นเข้ามาทางถนนอย่างรวดเร็วแล้วสิ่งหนึ่งที่ต้องระวังสำหรับเจ้าหน้าที่ที่จะเดินทางเข้าพื้นที่ คือ วัสดุ อุปกรณ์ที่ลอยออกมาตามน้ำจากโรงงานต่าง ๆ ไม่ว่าจะเป็นถังน้ำขนาดใหญ่ แผ่นไม้อัด แท่นไม้วางของขนาด 1 ตารางเมตร และอื่น ๆ อีกจำนวนมาก ซึ่งลอยเกลื่อนอยู่เต็มผิวน้ำบนถนน

นอกจากนี้ยังมีเหตุการณ์เสาไฟริมถนนในสวนอุตสาหกรรม บริเวณด้านหลังบริษัทโซนี่ ดีไวซ์ เทคโนโลยี (ประเทศไทย)จำกัด ล้มลงไปหลายจุดด้วยกัน จากการสอบถามเจ้าหน้าที่ก็ทราบว่า หลังจากที่แนวคันกั้นน้ำแตกไป รถแม็คโครที่ทำงานอยู่ด้านในก็เร่งนำรถออกจากพื้นที่โดยไม่ทันระวังจึงเกี่ยวเข้ากับสายไฟจึงทำให้เสาไฟล้มลงไปหลายจุดด้วยกัน ซึ่งขณะนี้ยังอยู่ระหว่างการเร่งแก้ไขของทาง"
10/21/2011,https://www.thaipbs.or.th/news/content/40906,"ศูนย์ปฏิบัติการช่วยเหลือผู้ประสบอุทกภัย หรือ ศปภ. ร่วมกับเหล่าทัพ และ สำนักงานตำรวจแห่งชาติ แถลงชี้แจงการช่วยเหลือผู้ประสบภัยน้ำท่วมในอำเภอบางบัวทอง จังหวัดนนทบุรี โดยกองทัพเรือเตรียมเรือ 40 ลำ เพื่ออพยพผู้ประสบภัยคืนนี้ ขณะที่ น.ส.ยิ่งลักษณ์ ชินวัตร นายกรัฐมนตรี ลงพื้นที่เขตสายไหมเป็นกรณีเร่งด่วน เพื่อตรวจความแข็งแรงของคันกั้นน้ำบริเวณคลอง 6 วา และ ประตูระบายน้ำ คลอง 2 สายใต้
น.ส.ยิ่งลักษณ์ ชินวัตร นายกรัฐมนตรี ลงพื้นที่ตรวจความแข็งแรงของคันกั้นน้ำบริเวณคลอง 6 วา และสำรวจปริมาณน้ำที่ประตูระบายน้ำคลอง 2 สายใต้ พร้อมให้กำลังใจประชาชนในพื้นที่ใกล้เคียงให้เข้มแข็ง และ ต่อสู้กับสถานการณ์น้ำ

โดยรัฐบาลจะทำหน้าที่อย่างเต็มที่ก่อนหน้านี้ตัวแทนจาก 4 เหล่าทัพ และ สำนักงานตำรวจแห่งชาติ แถลงในนาม ศปภ. โดยกองทัพชี้แจงว่าจากภารกิจที่ได้รับมอบหมายให้ดูแล 5 จังหวัดที่ประสบภัยพิบัติร้ายแรง และ ได้วางแนวทางปฏิบัติไว้ คือ การเปิดศูนย์อพยพ และ การช่วยเหลือผู้ประสบภัยออกจากพื้นที่ และ จากเหตุวิกฤตในจังหวัดนนทบุรี กองทัพ จึงได้จัดตั้งศูนย์บรรเทาสาธารณภัยจังหวัดนนทบุรีแล้ว ซึ่งภายในคืนนี้ ( 20 ต.ค.) จะมีเรือออกไปรับประมาณ 40 ลำ โดยเฉพาะในอำเภอบางบัวทองและบางใหญ่ จังหวัดนนทบุรี

ศปภ.กล่าวเน้นย้ำให้ผู้ประสบภัยส่งสัญญาณด้วยการส่องไฟฉายเพื่อขอความช่วยเหลือ พร้อมระบุที่จะจัดกำลังพลลงพื้นที่ดูแลประชาชนในอำเภอไทรน้อย และ บางบัวทองให้มากขึ้น ในขณะที่สำนักงานตำรวจแห่งชาติ ยืนยันที่จะจัดกำลังเจ้าหน้าที่ดูแลแบบบูรณาการเรื่องความปลอดภัยในทรัพย์สินของประชาชน นอกจากนี้ก็เปิดสายรับเรื่องราวเพิ่มเติม คือหมายเลข 1131 , 02-504-3569 , 02-534-1911 และ 02-241-1709"
10/21/2011,https://www.thaipbs.or.th/news/content/40907,"ผู้ว่าฯกทม.พร้อมให้ความร่วมมือกับรัฐบาลอย่างเต็มที่โดยสั่งเปิดประตูระบายน้ำทุกจุด และ คลองในพื้นที่ชั้นในทุกสายเพื่อช่วยเร่งระบายน้ำเหนือลงทะเล ขณะที่น้ำจากนวนครด้านทุ่งรังสิตทยอยไหลเข้ากทม.แล้ว โดยจะเริ่มเห็นผลกระทบในวันนี้ ( 21 ต.ค.)
เจ้าหน้าที่เปิดประตูระบายน้ำสถานีสูบน้ำคลองสามเสนเพื่อเร่งระบายน้ำออกจากคลองประปา บริเวณโรงประปาบางซื่อ ให้ไหลลงสู่แม่น้ำเจ้าพระยาเพื่อบรรเทาความเดือดร้อนของประชาชนที่อยู่ริมคลองประปา โดย ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร ยืนยันว่า ขณะนี้ได้สั่งการให้ทุกประตูระบายในกรุงเทพมหานคร เปิดประตูระบายน้ำให้มากที่สุดตามประกาศของ ศปภ. แต่ทั้งนี้จะไม่ให้ส่งผลกระทบต่อประชาชนที่อยู่ด้านในของประตูระบายน้ำ และ จะรักษาระดับน้ำในคลองไม่ให้สูงมากนัก เนื่องจากน้ำจากนวนครด้านทุ่งรังสิตได้ทยอยเข้ามาในพื้นที่กทม.แล้ว โดยจะเริ่มเห็นผลกระทบตั้งแต่วันนี้ ( 21 ต.ค.) เป็นต้นไป

ผู้ว่าราชการกรุงเทพมหานครยังเป็นห่วงประชาชนฝั่งตะวันออกที่ได้รับผลกระทบจากระดับน้ำที่เพิ่มขึ้นวันละ 1-2 เซนติเมตร จึงนำเรือจากสำนักป้องกันและบรรเทาสาธารณภัย กทม.และเรือบริจาคจำนวน 37 ลำ ไปช่วยเหลือประชาชนใน 5 เขตได้แก่ สายไหม คลองสามวา มีนบุรี ลาดกระบัง และหนองจอก

สำหรับน้ำท่วมขังใน 3 จุด ของเขตดอนเมือง และ เขตสายไหม มีสาเหตุจากฝนตกหนักและน้ำเหนือทำให้ระดับน้ำสูงขึ้น โดยเฉพาะที่ประตูระบายน้ำคลองรังสิตเชื่อมคลองเปรมประชากรในเขตดอนเมือง ขณะนี้นำเครื่องสูบน้ำออกและเสริมกระสอบทรายป้องกันน้ำประตูระบายน้ำหลักหกวาสายล่างตามแนวคลองรังสิตสูง 3.50 เมตรระยะทาง 6 กิโลเมตรเสร็จเรียบร้อยแล้ว

ขณะที่ฝั่งตะวันตกมีน้ำท่วมขังใน 8 จุด โดยเฉพาะถนนและชุมชนริมคลองมหาสวัสดิ์ คลองบางกอกน้อย คลองภาษีเจริญ คลองทวีวัฒนา สาเหตุเกิดจากมีการเร่งระบายน้ำจากจังหวัดนนทบุรีลงสู่ทะเล และ มีฝนตกหนักในพื้นที่ทำให้ระดับน้ำในคลองเอ่อล้นตลิ่ง"
10/21/2011,https://www.thaipbs.or.th/news/content/40968,"นายกฯยืนยัน ยังไม่มีความจำเป็นต้องประกาศ พ.ร.ก.ฉุกเฉินรับมือน้ำท่วม และ พร้อมให้การสนับสนุน กทม.หากไม่สามารถรับมือน้ำท่วมกรุงฯได้
น.ส.ยิ่งลักษณ์  ชินวัตร นายกรัฐมนตรี กล่าวถึงการป้องกันน้ำท่วมของ กทม.ว่า ขอให้กทม.ดำเนินการช่วยเหลือประชาชนในพื้นที่ กทม. ซึ่ง ศปภ.พร้อมสนับสนุนหาก กทม.ไม่สามารถรับมือได้ เนื่องจากสถานการณ์อุทกภัยในครั้งถือว่า มีความรุนแรงจึงจำเป็นที่ทุกภาคส่วนต้องร่วมมือกัน โดยไม่แบ่งแยกพรรคการเมือง หรือ เชื่อมโยงเป็นประเด็นการเมือง

ชณะเดียวในวันนี้ ( 21 ต.ค.) จะเชิญทุกภาคส่วนมาทบทวนร่วมกันว่า มีส่วนใดที่เป็นอุปสรรคเพื่อกำหนดการทำงานให้เอกภาพมากขึ้น  รวมถึงการจัดหาที่จอดรถ และ ศูนย์อพยพเพิ่มเติม และ การคมนาคม เพื่อจัดการจราจรให้สะดวก ทั้งนี้ยังไม่เห็นความจำเป็นต้องประกาศ พ.ร.ก.ฉุกเฉิน  เนื่องจากเกรงว่า จะกระทบต่อความเชื่อมั่นของนักลงทุน

อย่างไรก็ตามไม่กังวลสถานการณ์ในเขตดอนเมืองเพราะเป็นพื้นที่สูง แต่เตือนประชาชนในทุกเขตให้เฝ้าระวังโดยยกของขึ้นที่สูง"
10/21/2011,https://www.thaipbs.or.th/news/content/41006,"น้ำที่เอ่อล้นจากคลองประปาได้ไหลเข้าท่วมพื้นที่ตลอดแนวถนนนาวงประชาพัฒนา ในแขวงทุ่งสีกันเขตดอนเมืองตั้งแต่เมื่อคืนที่ผ่านมา ทำให้ประชาชนในหมู่บ้านปิ่นเจริญ 4 กว่า 700 หลังคาเรือน ต้องถูกน้ำท่วมสูงกว่า 50 เซนติเมตร ประชาชนต้องเร่งอพยพออกนอกพื้นที่ และ จนถึงขณะนี้ยังไม่มีหน่วยงานใดเข้าไปช่วยเหลือ
น้ำจากคลองประปาไหลเข้าท่วมพื้นที่ถนนนาวงประชาพัฒนา แขวงทุ่งสีกัน เขตดอนเมือง ตั้งแต่เมื่อคืนที่ผ่านมา ทำให้ประชาชนในหมู่บ้านปิ่นเจริญ 4 ที่มีกว่า 700 หลังคาเรือน ต้องเร่งขนของขึ้นที่สูง ขณะที่บางคนก็อพยพออกนอกพื้นที่ไปพักอาศัยบ้านญาติพี่น้อง เนื่องจากระดับน้ำภายในหมู่บ้านขณะนี้สูงกว่า 50 เซนติเมตร

ชาวบ้าน บอกว่า เหตุการณ์ครั้งนี้ไม่เคยเกิดขึ้นมาก่อน โดยน้ำได้เข้าท่วมหมู่บ้านตั้งแต่ช่วงค่ำของวันที่ 20 ตุลาคม สภาพที่ไหลแรงและเพิ่มขึ้นอย่างรวดเร็ว ทำให้ไม่สามารถตั้งตัวได้ทัน และในขณะนี้ก็ยังไม่มีหน่วยงานใดเข้ามาให้การช่วยเหลือ

น้ำที่ไหลมาจากคลองประปาจะไหลข้ามถนนนาวงประชาพัฒนา ถนนเทิดราชันย์ ไปสมทบกันที่คลองนายกิม ก่อนจะไหลลงสู่คลองเปรมประชากร และตลอดเส้นทางของน้ำยังมีชุมชน หน่วยงานราชการ ที่ได้รับผลกระทบ

สำหรับแขวงทุ่งสีกัน เขตดอนเมือง เป็นหนึ่งใน 3 แขวงที่ทางกรุงเทพมหานคร เพิ่งประกาศเป็นพื้นที่เสี่ยงน้ำท่วมเมื่อคืนที่ผ่านมา ก่อนที่น้ำจากคลองประปาจะไหลเข้าท่วมพื้นที่"
10/21/2011,https://www.thaipbs.or.th/news/content/41007,"การผันน้ำที่ไม่มีความชัดเจนทำให้สายการบินทุกสายที่อยู่ในสนามบินสุวรรณภูมิเตรียมแผนฉุกเฉิน ขณะที่การบินไทยเริ่มขนอุปกรณ์บางส่วนไปไว้ที่สนามบินอู่ตะเภาแล้ว หลังประเมินว่าน้ำอาจไหลเข้าท่วมพื้นที่สนามบินดอนเมือง
ที่ศูนย์ปฎิบัติในภาวะวิกฤตบริษัท การบินไทย ประชุมเตรียมความพร้อมรับมือสถานการณ์น้ำท่วม โดยกัปตันพงศ์ภีระ ไพศาลกุลวงศ์ ผู้อำนวยการใหญ่ฝ่ายความปลอดภัย ความมั่นคง และ มาตรฐานการบิน หรือ ซีม็อค เป็นห่วงพื้นที่สนามบินดอนเมืองมากที่สุด เพราะขณะนี้น้ำจากคลองประปา ทะลักเข้าพื้นที่ย่านรังสิตเชื่อมต่อถนนวิภาวดีรังสิตแล้ว

ทุกฝ่ายเกี่ยวข้องของการบินไทยประเมินว่า หากสถานการณ์เลวร้ายที่สุดระดับน้ำอาจเข้าท่วมในพื้นที่สนามบินดอนเมือง ระดับสูงราว 30 เซนติเมตรเท่านั้น ซึ่งจะไม่กระทบต่อเครื่องบินที่อยู่ในศูนย์ซ่อม และ เครื่องแอร์บัสอีก 2 ลำที่รอการจำหน่าย ซึ่งลำตัวเครื่องสูงจากพื้นถึงเกือบ 3เมตร

ส่วนที่สนามบินสุวรรณภูมิ การบินไทยขนย้ายอุปกรณ์รถดันเครื่องบินไปไว้ที่สนามบินอู่ตะเภา ซึ่งเป็นสนามบินสำรองเรียบร้อยแล้ว เพื่อความไม่ประมาท แม้ว่าการท่าอากาศยานแห่งประเทศไทย จะยืนยันว่า สถานการณ์ยังไม่ห่วง

ขณะที่สายการบินไทยแอร์เอเชีย และ บางกอกแอร์ ได้เตรียมความพร้อมไว้แล้วเช่นกัน โดยไทยแอร์เอเชีย มีแผนฉุกเฉินรองรับ หากสนามบินสุวรรณภูมิเกิดน้ำท่วมจะใช้สนามบินเชียงใหม่ และ อุดรธานี เป็นสนามบินสำรอง ส่วนบางกอกแอร์ ได้เตรียมแผนรับสถานการณ์ฉุกเฉินหากเกิดน้ำท่วมไว้แล้วเช่นกัน"
10/21/2011,https://www.thaipbs.or.th/news/content/41008,"สถานการณ์น้ำท่วมในหลายจังหวัดภาคกลางยังน่าเป็นห่วง ขณะที่รัฐมนตรีว่าการกระทรวงอุตสาหกรรมสั่ง 5 นิคมฝั่งตะวันออก เตรียมพร้อมรับมือมวลน้ำที่จะผันจากกรุงเทพมหานคร และ จังหวัดปทุมธานี
ผู้อำนวยการนิคมอุตสาหกรรมฝั่งตะวันออก 5 แห่งประกอบด้วย นิคมอุตสาหกรรมบางชัน ลาดกระบัง เวลโกร์ล บางพลี และ นิคมอุตสาหกรรมบางปู เข้าหารือกับ น.พ.วรรณรัตน์ ชาญนุกูล รมว.อุตสาหกรรม ถึงความพร้อมหลังศูนย์ปฏิบัติการช่วยเหลือผู้ประสบอุทกภัย หรือ ศปภ.เตรียมผันน้ำจากจังหวัดปทุมธานี และ กรุงเทพมหานครผ่านทุ่งเจ้าพระยาฝั่งตะวันออกในวันสองวันนี้ เบื้องต้นได้สั่งให้แต่ละนิคมมเร่งเสริมกระสอบทรายและคันดินให้แข็งแรงกว่าเดิม เพื่อรับแรงดันน้ำหากแนวป้องกันที่คลองหกวาพังทลาย พร้อมให้กวดขันโรงงานที่มีสารเคมีให้ย้ายหรือเก็บไว้ในที่ปลอดภัย

ส่วนที่จังหวัดฉะเชิงเทราซึ่งเป็นอีกพื้นที่หนึ่งที่จะต้องรับมวลที่จะผันไปจากกรุงเทพมหานคร ล่าสุดโรงงานในนิคมเวลโกร์ลหยุดเดินเครื่องไปแล้วกว่าร้อยละ 30 ขณะที่ผู้ว่าราชการจังหวัดสั่งให้นำเครื่องสูบน้ำขนาดใหญ่ 3 เครื่องไปติดตั้งที่คลองวังขื่อ และคลองต้นโพธิ์ เพื่อเตรียมสูบน้ำเข้าคลองพระองค์เจ้าไชยานุชิต

ขณะที่สถานการณ์น้ำท่วมในหลายจังหวัยังน่าเป็นห่วง โดยเฉพาะจังหวัดอ่างทองตำรวจต้องนำกำลังกว่า 20 นายออกตรวจพื้นที่ในตอนกลางคืน หลังกลุ่มมิจฉาชีพมักเข้าไปขโมยทรัพย์สินของชาวบ้านที่ถูกน้ำท่วม

ส่วนที่จังหวัดลพบุรีในอำเภอท่าวุ้ง บ้านหมี่ และอำเภอเมือง ยังน่าเป็นห่วงบางจุดระดับน้ำสูงถึง 6 เมตร ปัญหาที่พบมากในขณะนี้คือ ชาวบ้านขาดแคลนเรือที่จะพายออกมารับถุงยังชีพ และ ส่งคนป่วยไปโรงพยาบาลในช่วงกลางคืน

ที่จังหวัดชัยนาทระดับน้ำในแม่น้ำเจ้าพระยา ซึ่งรับน้ำมาจากจังหวัดนครสวรรค์เริ่มลดลง แต่ยังส่งผลกระทบในบางพื้นที่ เช่นบริเวณหมู่ 2 ตำบลบ้านกล้วย อำเภอเมือง ที่น้ำยังเอ่อล้นข้ามถนน

ขณะที่ตัวเมืองจังหวัดอุทัยธานี เจ้าหน้าที่เร่งพ่นสาร อี.เอ็ม.ลงน้ำที่ท่วมขังมานานกวา 1 เดือน หลังพบว่าน้ำเริ่มมีสีคล้ำและส่งกลิ่นเหม็น โดยระดับน้ำแม้ลดลง แต่ยังคงมีระดับสูง เช่นเดียวกับจังหวัดนครสวรรค์ เจ้าหน้าที่เร่งนำน้ำหมักชีวภาพแจกจ่ายประชาชนและเทในพื้นที่ที่ยังมีน้ำท่วมขังเพื่อปรับสภาพให้ดีขึ้น หลังน้ำเริ่มเน่าและส่งกลิ่นเหม็น ขณะที่เจ้าหน้าที่เร่งสูบน้ำที่เหลือออกอย่างต่อเนื่อง

ส่วนจังหวัดพิจิตรและพิษณุโลกแม้ระดับน้ำในแม่น้ำน่านและแม่น้ำยมจะลดลงต่อเนื่อง แต่ระดับน้ำที่ลดช้าๆทำให้หลายพื้นที่ยังมีน้ำท่วมขังเป็นบริเวณกว้าง โดยจังหวัดพิจิตร 8 อำเภอยังได้รับผลกระทบ

ขณะที่ชาวบ้านในตำบลขามเรียง อำเภอกันทรวิชัย จังหวัดมหาสารคาม และ ชาวบ้านในเขตเทศบาลเมืองศรีสะเกษ ก็ยังคงได้รับกระทบจากระดับน้ำที่ยังท่วมสูง โดยเฉพาะตำบลขามเรียงที่บางจุดสูงเกือบ 4 เมตรจนไม่สามารถย้ายสัตว์เลี้ยงได้

ส่วนภาคใต้ที่จังหวัดสงขลาชลประทานจังหวัด ได้ติดตั้งเครื่องวัดระดับน้ำตามคลองที่สำคัญๆจำนวน 13 สถานี โดยเครื่องจะรายงานระดับน้ำไปยังศูนย์ควบคุมระบบโทรมาตรอุทกวิทยาลุ่มน้ำคลองอู่ตะเภา ทั้งนี้เพื่อให้สามารถแจ้งเตือนประชาชนได้อย่างทันท่วงที"
10/21/2011,https://www.thaipbs.or.th/news/content/41009,"รัฐบาลปฏิเสธที่จะประกาศบังคับใช้ พ.ร.ก.บริหารราชการในสถานการณ์ฉุกเฉิน เหตุหวั่นเกรงกระทบความเชื่อมั่นด้านเศรษฐกิจ ขณะที่นายกรัฐมนตรีประชุมศูนย์ปฏิบัติการช่วยเหลือผู้ประสบอุทกภัย หรือ ศปภ. อ้าง พ.ร.บ.ป้องกันและบรรเทาสาธารณภัยใช้อำนาจสั่งงานทุกหน่วยงานเพื่อเอกภาพในการแก้ปัญหา พร้อมย้ำเตรียมอพยพ และ จุดจอดรถเพิ่มเติม เพื่อรองรับสถานการณ์น้ำท่วมในกรุงเทพฯ
ระหว่างการประชุม ศปภ.ที่สนามบินดอนเมือง น.ส.ยิ่งลักษณ์ ชินวัตร นายกรัฐมนตรี กล่าวย้ำในการร่วมมือกันแก้ไขสถานการณ์น้ำและช่วยเหลือผู้ประสบภัยน้ำท่วม และ อ้างอิง พ.ร.บ.ป้องกันและบรรเทาสาธารณภัย สั่งการทุกหน่วยงานให้ปฏิบัติงานภายใต้บังคับบัญชาอย่างเคร่งครัด โดยเฉพาะการเปิดประตูระบายน้ำเพื่อผันน้ำเหนือที่ไหลหลากลงสู่ทะเลเป็นกรณีเร่งด่วน และ มอบหมายให้ พล.ต.อ.ประชา พรหมนอก ผู้อำนวยการ ศปภ. ดูแลการช่วยเหลือและอพยพ โดยประสานกับภาคเอกชนขอเปิดพื้นที่ซึ่งเป็นอาคารสูง และ เน้นย้ำให้เฝ้าระวังสถานที่ราชการสำคัญ อาทิ การไฟฟ้า,การประปา, สนามบินดอนเมือง, การท่าอากาศยานสุวรรณภูมิ,โรงพยาบาลศิริราช และ พระบรมมหาราชวัง

ก่อนหน้านี้นายกรัฐมนตรี ให้สัมภาษณ์ยืนยันที่จะแก้ไขสถานการณ์น้ำที่อาจจะไหลเข้าท่วมกรุงเทพมหานครอย่างเต็มที่ โดยไม่แบ่งแยกพรรคการเมืองหรือเชื่อมโยงประเด็นการเมืองในการทำงาน พร้อมปฏิเสธที่จะวิพากษ์วิจารณ์การทำงานของผู้ว่าราชการกรุงเทพมหานคร

สำหรับภารกิจนายกรัฐมนตรีวันนี้ ( 21 ต.ค.) นายกรัฐมนตรีงดภารกิจเดิมที่จะลงพื้นที่ ตำบลกิ่งแก้ว ย่านบางพลี และ บริเวณสนามบินสุวรรณภูมิ จังหวัดสมุทรปราการ เพี่อตรวจสอบสถานการณ์น้ำ โดยเรียกประชุม ศปภ.ก่อน และ ช่วงบ่ายจะเรียกประชุมเหล่าทัพ พร้อมผู้ว่าราชการกรุงเทพมหานครเพื่อบริหารจัดการน้ำพื้นที่โดยรอบกรุงเทพมหานคร และ การเปิดคลองในพื้นที่ชั้นในกรุงเทพฯเพื่อเร่งระบายน้ำลงสู่ทะเลต่อไป

สำหรับ พ.ร.บ.ป้องกันและบรรเทาสาธารณภัยมาตรา 31 ที่นายกรัฐมนตรีอ้างอิงในที่ประชุม ศปภ. มีสาระสำคัญในการอ้างอิงอำนาจสั่งการ การปฏิบัติงานของทุกหน่วยงานราชการ เมื่อเกิดเหตุสาธารณภัยร้ายแรง นายกรัฐมนตรีหรือรองนายกรัฐมนตรี มีอำนาจเต็มในการสั่งการ และหากไม่ปฏิบัติตาม ให้ถือว่าเป็นการปฏิบัติหน้าที่โดยไม่ชอบ หรือเป็นความผิดวินัยอย่างร้ายแรง"
10/22/2011,https://www.thaipbs.or.th/news/content/41157,"สถานการณ์น้ำท่วมที่เพิ่มขึ้นสูงในช่วงเย็นที่ผ่านมาทำให้ประชาชนโดยเฉพาะเขตดอนเมืองเริ่มตื่นตัว โดย กทม.ยอมรับว่าในขณะนี้มีพื้นที่เสี่ยงที่น่าเป็นห่วงอยู่ 4 จุด ซึ่งจุดที่น่าเป็นห่วงยังอยู่ที่คลองประปา
พื้นที่หมู่บ้านศิริสุขเขตดอนเมือง กรุงเทพมหานคร เป็นพื้นที่ล่าสุดที่ได้รับผลกระทบจากน้ำที่เอ่อล้นมาจากคลองประปาผ่านมาทางหมู่บ้านบูรพา 16 โดยน้ำได้ไหลเข้ามาตามท่อระบายน้ำภายในหมู่บ้านตั้งแต่ 11.00 น.ของวานนี้ ( 21 ต.ค.) และมีระดับสูงขึ้นอย่างต่อเนื่องในช่วงค่ำที่ผ่านมา โดยในขณะนี้มีน้ำท่วมขังอยู่ที่ระดับ 20 เซนติเมตรแล้ว ส่วนใหญ่ชาวบ้านไม่ได้มีการป้องกันมากนัก เพราะคิดว่าน้ำคงจะมาไม่ถึง และเพิ่งตื่นตัวเมื่อตอนเย็นที่ผ่านมาเพราะเห็นว่าระดับน้ำเพิ่มสูงขึ้นอย่างรวดเร็ว ขณะที่เคหะดอนเมือง และ หมู่บ้านธาดาพื้นที่ลุ่มถัดลงมาเป็นอีกพื้นที่เสี่ยงรับน้ำต่อจากหมู่บ้านศิริสุขเพราะน้ำยังคงไหลลงมาอย่างต่อเนื่อง

โดยบริเวณนี้เป็นส่วนหนึ่งของพื้นที่ ซึ่งทางกรุงเทพมหานครยอมรับว่ายังมีสถานการณ์น่าเป็นห่วง ซึ่งมีด้วยกันทั้งหมด 4 จุด ได้แก่บริเวณถนนพหลโยธินตัดคลองรังสิต บริเวณคลอง 2 และคลองหกวาสายล่าง เขตสายไหม จุดที่สามคือคลองมหาสวัสดิ์ และ จุดสุดท้ายซึ่งน่าเป็นห่วงที่สุดคือ คลองประปา แม้ว่าสถานการณ์จะคลี่คลายลงไปบ้างแล้ว เนื่องจาก กทม.ช่วยระบายน้ำลงคลองบางเขนใหม่และคลองบางซื่อได้ แต่หากการประปานครหลวงไม่สามารถควบคุมระดับน้ำไม่ให้เพิ่มขึ้นได้จะส่งผลกระทบต่อประชาชนที่อยู่ในพื้นที่ดอนเมืองมากขึ้น

ซึ่งขณะนี้มีประชาชนในเขตดอนเมืองมาอาศัยศูนย์พักพิงในเขตดอนเมืองเตรียมไว้ทั้ง 6 จุด จำนวน 1,492 คน จนทำให้ศูนย์พักพิงวัดเวฬุวนาราม มีประชาชนมาพักพิงจำนวน 800 คน ซึ่งเกินกว่าจำนวนที่รับได้ที่ 500 คน ดังนั้น ทาง กทม.จึงจำเป็นต้องปิดรับในจุดนี้

ส่วนการประกาศ พ.ร.บ.ป้องกันและบรรเทาสาธารณภัยปี 2550 ตาม มาตรา 31 ผู้ว่าราชการกรุงเทพมหานคร ยืนยันว่าไม่กระทบต่อการทำงาน และ ยินดีปฏิบัติตามนโยบายของรัฐบาล แต่ต้องยึดผลประโยชน์ไม่ให้ประชาชนในกรุงเทพมหานครได้รับผลกระทบจากน้ำท่วม"
10/22/2011,https://www.thaipbs.or.th/news/content/41158,"น้ำมหาศาลที่เตรียมจ่อเข้าพื้นที่กรุงเทพมหานครมากราว 13,000 ล้านลูกบาศก์เมตร หรือ เทียบเท่ากับปริมาณน้ำในเขื่อนภูมิพล กำลังจ่อที่จะไหลเข้าพื้นที่กรุงเทพ และจะบริหารจัดการมวลน้ำนี้อย่างไร
 

<"""">
 
<"""">
ในภาพรวมของน้ำที่อยู่ขอบกรุงเทพฝั่งตะวันออกบริเวณดอนเมือง หลักสี่ สายไหม จะเห็นในแผนที่ว่าเป็นพื้นที่สีฟ้าที่เริ่มถูกน้ำท่วมแล้วจากน้ำที่ระบายมาจากทางตอนเหนือ และ เมื่อเกิดการผันน้ำไปทางฝั่งตะวันออก จากคลองหกวา รังสิต ด่านรับน้ำสุดท้ายกรุงเทพ พื้นที่รับน้ำคือคลองสามวา หนองจอก มีนบุรี ลาดกระบัง

รศ.เสรี ศุภราทิตย์ ผู้อำนวยการศูนย์พลังงานเพื่อสิ่งแวดล้อมอุทยานสิ่งแวดล้อม นานาชาติสิรินธร ระบุว่า น้ำในกรุงเทพจะค่อยๆเอ่อล้น แต่เชื่อมั่นว่าไม่น่าจะท่วมทุกพื้นที่ในกรุงเทพมหานคร เพราะความแข็งแรงของคันกั้นน้ำคอนกรีต ซึ่งจะต่างจากกรณีน้ำท่วมที่ อ.บางบัวทอง จ.นนทบุรี ที่น้ำสูงขึ้นด้วยความรวดเร็วถึง 1 เมตร เป็นเพราะน้ำบ่าไหลไปจาก อ.ไทรน้อย จ.พระนครศรีอยุธยา หลังคันกั้นน้ำแตกไปก่อนหน้า

แม้สถานการณ์น้ำเหนือจะเริ่มดีขึ้นปริมาณน้ำที่ จ.นครสวรรค์น้อยลง แต่ยังคงอยู่มากที่ จ.สิงห์บุรี อ่างทอง และ พระนครศรีอยุธยา ประกอบกับภาวะลมแรงจะยิ่งยกระดับน้ำทะเลให้สูงขึ้น อ.เสรี ระบุว่า การปล่อยน้ำให้ไหลผ่าน กทม. ถือเป็นการระบายน้ำที่ดีที่สุด และเชื่อว่า พื้นที่ชั้นในจะไม่ถูกกระทบมาก

สำหรับแนวทางการจัดการน้ำของรัฐบาลวานนี้ ( 21 ต.ค.) น.ส.ยิ่งลักษณ์ ชินวัตร นายกรัฐมนตรี ยืนยันว่า จะไม่ใช้ พ.ร.ก.ฉุกเฉิน และเลือกที่จะใช้มาตรา 31 ของ พ.ร.บ.ป้องกันและบรรเทาสาธารณภัย อย่างเคร่งครัดและเด็ดขาด ซึ่งหมายถึงนายกรัฐมนตรีจะมีอำนาจสั่งการเหล่าทัพและ กทม. เพื่อรับทราบแนวทางปฏิบัติที่ต้องเป็นเอกภาพ การประกาศใช้เกิดขึ้นกลางห้องประชุม ซึ่งน่าจะหมายถึงการส่งสัญญาณชัดเจนว่า ขณะนี้นายกรัฐมนตรีมีอำนาจสูงสุดในการตัดสินใจ และ ความหมายของ พ.ร.บ.นี้ครอบคลุมว่า มีอำนาจเหนือองค์กรปกครองส่วนท้องถิ่น ซึ่งน่าจะหมายถึงการทำงานของกรุงเทพมหานครด้วย

กรณีที่กำลังจะเกิดขึ้นคือศูนย์ช่วยเหลือผู้ประสบอุทกภัยหรือ ศปภ ประสาน กทม. เปิดคลอง 3 แห่งในพื้นที่ชั้นใน กทม. เพื่อการระบายน้ำออกสู่ทะเล ที่ต้องการเร่งทำโดยเร็วที่สุด

อีกด้านหนึ่งวานนี้ ( 21 ต.ค.) ผู้ว่าราชการกรุงเทพมหานคร ยอมรับว่า จัดการกับน้ำเหนือที่เริ่มเข้ากรุงเทพมหานครได้ยาก และระบุว่าสถานการณ์ในคลองรังสิตประยูรศักดิ์ที่สูงขึ้น จนเอ่อล้นคันกั้นน้ำชั่วคราวจะประสาน ศปภ. ให้ดูแล"
10/22/2011,https://www.thaipbs.or.th/news/content/41164,"ภายหลังมีมาตรการระบายน้ำเพื่อป้องกันไม่ให้ไหลเข้าท่วมพื้นที่สถาบันเทคโนโลยี หรือ เอไอที ซึ่งเป็นทิศเหนือของมหาวิทยาลัยธรรมศาสตร์ รังสิต แต่ช่วงเย็นเมื่อวานนี้ ( 21 ต.ค.) เจ้าหน้าที่ไม่สามารถทานแรงดันน้ำประกอบกับเครื่องสูบน้ำเสีย ทำให้น้ำไหลทะลักเข้าท่วมพื้นที่ภายในสถาบันเอไอทีกว่า 50 เซนติเมตร โดยอพยพนักศึกษาออกนอกพื้นที่หมดแล้ว
ศ.วรศักดิ์ กนกนุกุลชัย รองอธิการบดี สถาบันเทคโนโลยีแห่งเอเชีย (เอไอที) กล่าวกับไทยพีบีเอส ถึงสถานการณ์น้ำที่เข้าท่วมพื้นที่ เอไอที หลังจากที่มีการปล่อยให้น้ำเข้าล้นสปริงเวย์ที่ทำไว้แล้วสูบออก แต่เครื่องสูบน้ำเสีย ทำให้น้ำไม่สามารถระบายออกมาได้ โดยเข้าท่วมเต็มพื้นที่สถาบันเอไอทีระดับความลึก 50 เซนติเมตร โดยเมื่อคืนนี้มีความพยายามที่จะสร้างแนวกั้นน้ำจากทหารช่าง แต่ไม่สามารถทำได้เนื่องจากดินอ่อนตัว โดยเมื่อคืนนี้ได้อพยพนักศึกษาออกไปนอกพื้นที่หมดแล้ว

 ด้านนายทวีป ชัยสมภพ รองอธิการบดีฝ่ายวิชาการ ม.ธรรมศาสตร์รังสิต กล่าวว่า ปริมาณน้ำที่ไหลเข้ามาสู่ ม.ธรรมศาสตร์ รังสิตเมื่อคืนที่ผ่านมา จากแนวกั้นน้ำที่สถาบันเอไอทีแตก แต่สามารถควบคุมปริมาณน้ำที่ไหลเข้าท่วมได้แล้ว โดยการแก้ปัญหาจะใช้ถุงทรายอุดรอยรั่ว และ ถมดินปิด เพื่อเพิ่มความแข็งแรง

ส่วนความพร้อมในการรองรับผู้ประภัยน้ำท่วมขณะนี้ศูนย์พักพิงผู้ประสบภัย ม.ธรรมศาสตร์ รังสิต ยืนยันว่า ยังคงรองรับและเป็นพื้นที่ปลอดภัยสำหรับผู้ประสบภัย"
10/22/2011,https://www.thaipbs.or.th/news/content/41170,"ผอ.เขตดอนเมือง ระบุ เขตดอนเมืองน้ำท่วมแล้วเกือบร้อยละ 30 ของพื้นที่ โดยเฉพาะพื้นที่ที่อยู่ใกล้คลองประปา ขณะที่พื้นที่ต่ำและเสี่ยงมีโอกาสน้ำท่วมสูงได้มีการตัดกระแสไฟฟ้าแล้ว
สถานการณ์น้ำท่วมในพื้นที่เขตดอนเมืองถูกระบุจาก นายภูมิพัฒน์ ดำรงเกียรติศักดิ์ ผู้อำนวยการเขตดอนเมืองว่า พื้นที่ถูกน้ำท่วมของดอนเมืองส่วนใหญ่คือที่ใกล้คลองประปาที่น้ำยังคงเอ่อสูงขึ้น โดยดอนเมืองขณะนี้มีพื้นที่ร้อยละ 30 ที่ถูกน้ำท่วมแล้ว ซึ่งการดำเนินการของเจ้าหน้าที่มีการประเมินพื้นที่เสี่ยงบริเวณโซนหลังวัดไผ่เขียว หรือ ถนนเวฬุวนาราม เป็นพื้นที่ต่ำสุดน้ำสูง 50-60 เซนติเมตร จึงได้มีการตัดไฟรวมถึงศูนย์ที่โรงเรียนเวฬุวนารามมีประชาชนมาอยู่มากที่สุดพบว่า น้ำเริ่มท่วมแล้ว

ส่วนความปลอดภัยของสนามบินดอนเมืองผู้อำนวยการเขตดอนเมือง ระบุ ไม่มีปัญหา เนื่องจากสนามบินดอนเมืองเป็นพื้นที่ที่สูงมากอยู่แล้ว และ ทางการท่าอากาศยานมีแผนรับมือเองอยู่แล้ว"
10/22/2011,https://www.thaipbs.or.th/news/content/41181," เมื่อช่วงเช้าที่ผ่านมา นายกรัฐมนตรี กล่าวผ่านรายการ ""รัฐบาลยิ่งลักษณ์พบประชาชน"" ยืนยันความจำเป็นต้องเปิดประตูระบายน้ำทุกบาน เร่งระบายน้ำลงทะเล
 น.ส.ยิ่งลักษณ์ชินวัตร นายกรัฐมนตรี ขอให้ชาวกรุงเทพมหานครเตรียมยกสิ่งของมีค่าขึ้นไว้บนที่สูงเกิน 1 เมตร เนื่องจากความจำเป็นที่จะต้องเร่งระบายน้ำลงสู่ทะเลด้วยการเปิดทุกประตูระบาย แต่ย้ำว่า จะคำนึงถึงระดับน้ำที่ไหลระบายลงสู่พื้นที่ต้องไม่ท่วมจนบ้านเรือนประชาชนจนเดือดร้อน

 
รวมถึงการดูแลจุดขนส่งทั้งโรงพยาบาล เขตเศรษฐกิจ และ เขตพระราชฐาน รวมทั้ง ศูนย์กระจายสินค้า พร้อมเตรียมแผนรับน้ำทะเลที่จะหนุนสูงในช่วงระหว่างวันที่ 28-30 ต.ค.นี้ด้วย"
10/22/2011,https://www.thaipbs.or.th/news/content/41186,"ศปภ.แถลงเน้นย้ำ กทม. เขตหลักสี่และดอนเมือง เร่งระบายน้ำออกจากพื้นที่ พร้อมแต่งตั้งนายพระนาย สุวรรณรัตน์ เป็น ศปภ.ส่วนหน้า ประสานการทำงานกับ กทม. ขณะที่ นายกรัฐมนตรี ระบุยังควบคุมสถานการณ์น้ำเข้าประชิดกรุงเทพมหานครได้ระดับหนึ่ง ดังนั้นน้ำจะเข้าท่วมพื้นที่ลุ่มต่ำของกรุงเทพเท่านั้น แต่ย้ำให้ประชาชนเตรียมพร้อมรับมือกับทุกสถานการณ์ด้วยการโยกทรัพย์สินสิ่งของขึ้นที่สูงอย่างน้อย 1 เมตร
ช่วงเช้าที่ผ่านมา น.ส.ยิ่งลักษณ์ ชินวัตร นายกรัฐมนตรี ใช้เวลาเพียง 15 นาที กล่าวในรายการ ""รัฐบาลยิ่งลักษณ์พบประชาชน"" แจ้งเตือนให้คนกรุงเทพมหานครเตรียมตัวพร้อมรับกับสถานการณ์น้ำเหนือที่เข้ามาประชิดกรุงเทพมหานคร ด้วยการโยกทรัพย์สินสิ่งของต่าง ๆ ขึ้นที่สูงอย่างน้อย 1 เมตร พร้อมย้ำที่จะทำหน้าที่ปกป้องเมืองหลวงของประเทศ และ พื้นที่เศรษฐกิจอย่างเต็มที่ โดยระบุว่า การทำงานของภาครัฐจำเป็นจะต้องสัมพันธ์กันทั้งระดับประเทศและท้องถิ่น จึงเน้นย้ำในอำนาจการควบคุมตามกฎหมาย ที่จะให้ กทม. เปิดประตูระบายน้ำ เพื่อผลักน้ำลงสู่ทะเลโดยเร็วที่สุด

และก่อนการประชุมร่วมกับศูนย์ปฏิบัติการช่วยเหลือผู้ประสบอุทกภัย หรือ ศปภ. นายกรัฐมนตรี ให้สัมภาษณ์ยอมรับว่า มีการคาดการณ์ในระดับที่ร้ายแรงที่สุดสำหรับกรุงเทพมหานคร คือ น้ำที่จะเข้าท่วมเต็มพื้นที่ แต่จนถึงขณะนี้ยังคงสามารถควบคุมสถานการณ์ได้ระดับหนึ่ง จึงเชื่อว่าจะเข้าท่วมเฉพาะพื้นที่ลุ่มต่ำของกรุงเทพฯเท่านั้น

ขณะที่ ศปภ.แถลงเน้นย้ำ กทม.ให้เร่งระบายน้ำที่เข้าท่วมขังเขตพื้นที่หลักสี่และดอนเมือง และ ระบุให้ผู้ว่าราชการจังหวัดนนทบุรี เร่งระบายน้ำออกจากพื้นที่โดยเร็ว โดยทั้งหมดสามารถประสานนายพระนาย สุวรรณรัฐ ปลัดกระทรวงมหาดไทย ที่ ศปภ. แต่งตั้งให้เป็น ศปภ. ส่วนหน้าประสานกับฝ่ายปฏิบัติในการดำเนินการแล้ว พร้อมแจ้งถึงการดำเนินการของ ศปภ. ที่พยายามปิดประตูระบายน้ำบริเวณคลองรังสิต ซึ่งขณะนี้สามารถดำเนินการได้ร้อยละ 90 แล้ว

ขณะที่นายธีระ วงศ์สมุทร รัฐมนตรีว่าการกระทรวงเกษตรและสหกรณ์ชี้แจงเหตุผลการระบายน้ำออกจากเขื่อน โดยเฉพาะเขื่อนภูมิพล จังหวัดตาก ยังคงมีความจำเป็นในการระบายเนื่องจากเขื่อนรับน้ำได้ 5,600 ล้านลูกบาศก์เมตรแต่จนถึงขณะนี้มีน้ำไหลผ่านเขื่อน 11,000 ล้านลูกบาศก์เมตร

ทั้งนี้ยืนยันว่า การบริหารจัดการน้ำในเขื่อนจะเป็นไปตามระบบที่สัมพันธ์กันระหว่างการปล่อยน้ำและการสูบน้ำลงสู่ทะเล ส่วนคุณภาพน้ำประปานายเจริญ ภัสสะ ผู้ว่าการการประปานครหลวง ยังคงยืนยันมาตรฐานน้ำประปาอยู่ในเกณฑ์น้ำดื่ม และ แม้น้ำจะเข้าท่วมพื้นที่โดยรอบแต่สถานการณ์ยังคงอยู่ในภาวะที่ควบคุมได้"
10/22/2011,https://www.thaipbs.or.th/news/content/41187,"เจ้าหน้าที่สำนักงานเขตดอนเมืองเร่งอพยพผู้ประสบภัยน้ำท่วมออกจากศูนย์พักพิงชั่วคราว 2 แห่ง เนื่องจากระดับน้ำเพิ่มสูงขึ้น ขณะที่น้ำจากคลองประปาได้ไหลเข้าท่วมพื้นที่ชุมชนเคหะทุ่งสองห้องเขตหลักสี่แล้ว
ชาวชุมชนเคหะทุ่งสองห้อง เขตหลักสี่ เป็นอีกหนึ่งพื้นที่ที่ถูกน้ำท่วมเนื่องจากน้ำจากคลองประปาล้นลงคลองตาอูฐ ทำให้ระดับน้ำในคลองตาอูฐเอ่อล้นท่วมชุมชน โดยมีผู้ได้รับผลกระทบประมาณ 1,000 ครัวเรือน ซึ่งมีระดับน้ำประมาณ 50 เซนติเมตร

ขณะที่โรงเรียนเคหะทุ่งสองห้องวิทยา 2 เป็นจุดที่เปิดให้ลงทะเบียนรับถุงยังชีพ โดยมีประชาชนกว่า 500 คนมาเข้าคิวเพื่อลงทะเบียนแต่เกิดเหตุชลมุนขึ้น เนื่องจากประชาชนที่อาศัยบ้านเช่ากว่า 100 คน ได้รับแจ้งว่า จะไม่ได้รับถุงยังชีพ เพราะเจ้าหน้าที่บอกว่า จะต้องให้เจ้าของบ้านเป็นผู้มารับทำให้เกิดปากเสียงกันระหว่างเจ้าหน้าที่กับชาวบ้าน และท้ายที่สุดต้องแจกถุงยังชีพให้ทุกคน

ขณะที่น้ำจากคลองประปาได้ไหลเข้าท่วมพื้นที่เขตดอนเมืองอย่างต่อเนื่องโดยมีพื้นที่น้ำท่วมแล้วกว่าร้อยละ 30 และ ระดับน้ำเพิ่มสูงขึ้น ซึ่งต้องอพยพผู้ประสบภัยในศูนย์พักพิงชั่วคราว 2 แห่งคือ โรงเรียนวัดเวฬุวรารามจำนวน 800 คนน้ำท่วมสูง และ ทำให้เครื่องปั๊มน้ำได้รับความเสียหาย โดยใช้รถหกล้อของสำนักงานเขตดอนเมืองอพยพย้ายไปอยู่โรงเรียนวัดหลักสี่

ส่วนโรงเรียนพหลโยธินต้องอพยพออกเช่นเดียวกันเนื่องจากมีน้ำท่วมสูง และ ให้ไปอยู่ในศูนย์พักพิงชั่วคราวที่เหลืออีก 4 แห่งได้แก่ โรงเรียนวัดดอนเมือง โรงเรียนประชาอุทิศ โรงเรียนเปรมประชา และโรงเรียนบำรุงรวิวรรณวิทยา ซึ่งจากการสอบถามเจ้าหน้าที่พบว่า โรงเรียนทั้ง 4 แห่งนี้ระดับน้ำก็กำลังเพิ่มสูงขึ้น"
10/22/2011,https://www.thaipbs.or.th/news/content/41188,"การไฟฟ้าฝ่ายผลิตแห่งประเทศไทย หรือ กฟผ. ระบุถึงการจ่ายไฟฟ้าในเขตกรุงเทพฯและปริมณฑล จนถึงขณะนี้ยังเป็นปกติ แม้บางจุดจะเริ่มมีน้ำท่วม เช่น สถานีไฟฟ้าแรงสูงไทรน้อย จังหวัดนนทบุรี ที่ระดับวันนี้ ( 22 ต.ค.) อยู่ที่ 40 เซนติเมตร และ ค่อยๆเพิ่มระดับขึ้น
กฟผ.ระบุว่าเตรียมรับมือตามมาตรการที่วางแผนแล้ว โดยพื้นที่น้ำท่วมสูงอย่างสถานีไฟฟ้าแรงสูงรังสิตที่ระดับน้ำ 2 เมตรได้ย้ายการรับจ่ายไฟฟ้าไปแล้วซึ่งขณะนี้ยังไม่มีปัญหาระบบไฟฟ้าแต่อย่างใด นายธนา พุฒรังสี รองผู้ว่าการระบบส่ง เปิดเผยว่า ตามแผนการระบายน้ำของภาครัฐไปด้านตะวันออกอาจกระทบกับสถานีไฟฟ้าแรงสูงอ่อนนุช และ หนองจอก ส่วนด้านตะวันตก สถานีไฟฟ้าแรงสูงสามพราน และบางกอกน้อยอาจได้รับผลกระทบ ซึ่ง กฟผ.ได้ติดตามสถานการณ์ในพื้นที่เสี่ยงอย่างใกล้ชิด

 
ขณะที่การไฟฟ้าส่วนภูมิภาคจะให้ผู้ใช้ไฟฟ้าที่ประสบอุทกภัยผ่อนผันการชำระเงินค่าไฟฟ้า โดยผู้ใช้ไฟฟ้าประเภทที่อยู่อาศัยและกิจการขนาดเล็กรวมถึงกิจการขนาดกลาง กิจการขนาดใหญ่ จะสามารถขอผ่อนผันชำระเงินค่าไฟฟ้าในเดือนที่น้ำท่วมแต่ละเดือน ออกไปได้ 3 เดือน"
10/22/2011,https://www.thaipbs.or.th/news/content/41206,"ผู้ว่าราชการกรุงเทพมหานคร ยืนยันว่า ได้เปิดประตูระบายน้ำทุกบาน โดยคำนึงถึงระดับที่เหมาะสม และ ไม่เข้าท่วมจนสร้างความเดือดร้อนให้กับประชาชน ซึ่งสอดคล้องกับคำสั่งของนายกรัฐมนตรี
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร เปิดเผยหลังประชุมศูนย์เฉพาะกิจแก้ปัญหาน้ำท่วม กทม. ร่วมกับนายพระนาย สุวรรณรัฐ ปลัดกระทรวงมหาดไทย และ นายเจริญ ภัสระ ผู้ว่าการประปานครหลวง เป็นครั้งแรก หลังจากนายกรัฐมนตรี ออกคำสั่ง 2 ฉบับตาม พ.ร.บ.บรรเทาสาธารณภัย ให้ กทม.บริหารจัดการน้ำ โดยให้ระบายไปยังแม่น้ำเจ้าพระยา ด้วยสีหน้าเคร่งเคียด พร้อมกับยืนยันการออกคำสั่งของนายกรัฐมนตรีสอดคล้องกับการแก้ไขปัญหาน้ำท่วมของ กทม.อยู่แล้วที่ให้คำนึงถึงระดับน้ำที่เหมาะสมไม่ท่วมท้นจนสร้างความเดือดร้อนให้กับประชาชน

 
พร้อมกันนี้ผู้ว่าราชการกรุงเทพมหานคร ยังยืนยันว่า ที่ผ่านมา กทม.มีการเปิดประตูระบายน้ำทุกบาน แต่จะมากหรือน้อยขึ้นอยู่กับปริมาณน้ำ นอกจากนี้ยังชี้แจงข้อกล่าวหาว่าการเปิดประตูระบายน้ำ ไม่สามารถมองเห็นได้ด้วยตาเปล่า เพราะประตูระบายน้ำอยู่ใต้น้ำ อีกทั้งประตูระบายน้ำของ กทม.เป็นเครื่องมือสำคัญที่ป้องกันและบริหารจัดการน้ำท่วมของ กทม.หากมีฝนตกในปริมาณมาก
 
ม.ร.ว.สุขุมพันธุ์ บอกอีกว่า กทม.ให้ความร่วมมือในการแก้ปัญหาน้ำล้นจากคลองประปา โดยปิดประตูระบายน้ำบางซื่อเพื่อไม่ให้น้ำเข้าคลองประปา และ ได้ทำการเจาะคลองประปา เพื่อระบายออกไปคลองบางเขนใหม่ และ บางซื่อ และที่สำคัญต้องไม่ให้น้ำเหนือ ไหลเข้าคลองประปาอีก ซึ่งผู้ว่าการประปานครหลวงรับปากว่า จะแก้ปัญหาให้แล้วเสร็จภายในวันนี้ ( 22 ต.ค.)
 
ส่วนสถานการณ์น้ำ ผู้ว่าฯกทม. ยอมรับว่า ฝั่งตะวันออกยังน่าเป็นห่วงเพราะระดับน้ำในคลองหกวา สูงขึ้นอีก 9 เซนติเมตร ขณะที่ฝั่งตะวันตก ปริมาณน้ำในคลองมหาสวัดสิ์ เพิ่มสูงขึ้นถึง 2 เมตร เพราะต้องรับน้ำจากอำเภอบางบัวทอง จังหวัดนนทบุรี ทำให้ต้องเฝ้าระวังเป็นพิเศษ รวมถึงจุดเสี่ยงของถนนพหลโยธินตัดคลองรังสิต ที่ระดับน้ำสูงถึง 2.60 เมตร โดยในวันนี้กทม.ร่วมกับกระทรวงมหาดไทย จะเข้าไปเสริมคันกั้นน้ำ ให้สูงขึ้นจากเดิม 80 เซนติเมตร "
10/22/2011,https://www.thaipbs.or.th/news/content/41207,"การค้าขายที่ตลาดสำเพ็งซึ่งเป็นแหล่งขายส่งขนาดใหญ่ในกรุงเทพมหานครค่อนข้างจะซบเซา เนื่องจากประชาชนลดการจับจ่ายใช้สอย แต่สินค้าที่เกี่ยวกับน้ำท่วมยังได้รับความสนใจจากประชาชน
ประชาชนต่างแย่งซื้อรองเท้าบูธเพราะสินค้ามีไม่เพียงพอต่อความต้องการในช่วงสถานการณ์น้ำท่วม ร้านรองเท้าแห่งนี้เพิ่งเปลี่ยนนำรองเท้าบูธมาแทนรองเท้าแฟชั่นได้เกือบ 2 สัปดาห์ เพราะความต้องการที่เพิ่มขึ้น จากเดิมที่ขายแต่รองเท้าแฟชั่น ขณะที่ราคารองเท้าบูธของร้านค้าปลีกเพิ่มสูงขึ้นประมาณ 50-100 บาท

 
ขณะที่ถังน้ำเป็นที่ต้องการมากลูกค้าที่เข้ามาซื้อหาส่วนใหญ่ อยู่ในพื้นที่ประสบปัญหาน้ำท่วมในกรุงเทพแล้ว เช่น ดอนเมือง สายไหม บางบัวทอง ผู้ขายบอกว่าขายดีมากมา 2 วันแล้ว ขณะที่ผู้ซื้อบ่นว่า ขณะนี้ราคาเพิ่มจากปกติอีกประมาณ 50-100 บาท แต่เข้าใจได้ เพราะสถานการณ์ทำให้ของขายตลาด
 
ในช่วงปกติแต่ละปีตลาดสำเพ็งมีเงินสะพัดนับหมื่นล้านบาททั้งจากการซื้อขายในประเทศร้อยละ 60 และส่งออกร้อยละ 40 แต่สถานการณ์ช่วงนี้ค่อนข้างซบเซา 
 
ผู้ค้าในย่านนี้บอกว่า การซื้อขายลดลงกว่าร้อยละ 30 สาเหตุมาจากปัญหาวิกฤตน้ำท่วมที่ยืดเยื้อทำให้ผู้ค้ารายย่อยหลายคน ซึ่งส่วนใหญ่อยู่ในพื้นที่ที่ประสบภัยน้ำท่วมไม่สามารถเดินออกมาเลือกซื้อสินค้าได้ ประกอบกับโรงงานผลิตหลัก ต่างอยู่ในพื้นที่นิคมอุตสาหกรรมที่ประสบน้ำท่วมขณะนี้ โดยเฉพาะแหล่งใหญ่ที่มาจากนิคมอุตสากรรมโรจนะ"
10/24/2011,https://www.thaipbs.or.th/news/content/41412,"รัฐบาลเตรียมหารือมาตรการฟื้นฟูภาคอุตสาหกรรมที่ได้รับผลกระทบจากสถานการณ์น้ำท่วมในที่ประชุมคณะรัฐมนตรีอังคารนี้ ( 25 ต.ค.) เพื่อสร้างความมั่นใจให้กับนักลงทุนต่างชาติ และ ช่วยเหลือผู้ประกอบ ขณะที่กระทรวงพาณิชย์เตรียมเสนอคณะรัฐมนตรีให้สินค้าบางประเภทเป็นสินค้าควบคุม
นายกิตติรัตน์ ณ ระนอง รองนายกรัฐมนตรีและรัฐมนตรีว่าการกระทรวงพาณิชย์ กล่าวภายหลังการประชุมหารือ การเตรียมการสร้างความมั่นใจในการฟื้นฟูภาคอุตสาหกรรมที่ได้รับผลกระทบจากน้ำท่วมว่า นายกรัฐมนตรีได้หารือร่วมกับผู้เกี่ยวข้องทุกฝ่าย และมีความคืบหน้าในหลักการหลายเรื่อง โดยแนวทางเบื้องต้นจะดึงภาคอุตสาหกรรมกลับสู่การผลิตโดยเร็ว ร่วมมือกับสถาบันการเงิน เตรียมวงเงินสนับสนุนภาคอุตสาหกรรมให้เพียงพอต่อการสร้างระบบโครงสร้างพื้นฐาน , การป้องกันนิคมต่างๆ และให้สิทธิประโยชน์ภาษี รวมทั้งนำผลการขาดทุนไปหักลดหย่อนภาษีได้ยาวขึ้น, สนับสนุนงบประมาณค้ำประกันสินเชื่อ และประสานงานกับธนาคารพาณิชย์พิจารณาดอกเบี้ยผ่อนปรนพิเศษและเงื่อนไขการชำระเงินต้นให้ผู้ประกอบการสามารถชำระได้ราบรื่น

 
โดยเตรียมนำเข้าหารือในที่ประชุมคณะรัฐมนตรีพรุ่งนี้ ( 25 ต.ค.) (25 ต.ค.) ทั้งรายละเอียดในเรื่องวงเงินกู้ ,การค้ำประกันสินเชื่อ , การปล่อยสินเชื่อให้ผู้ประกอบในอัตราดอกเบี้ยในระดับเหมาะสม เพื่อสร้างความเชื่อมั่นกับผู้ประกอบการว่า รัฐบาลมีความจริงจังในการดูแลเรื่องนี้
 
พร้อมย้ำว่า การฟื้นฟูภาคอุตสาหรรมเป็นเรื่องสำคัญ เพราะผลกระทบจากภาคอุตสาหกรรมเชื่อมโยงไปยังหลายส่วน และวันนี้จะมีการหารือมาตรการฟื้นฟูร่วมกับผู้เกี่ยวข้องทั้งภาคอุตสาหกรรม และสถาบันการเงิน ที่ตลาดหลักทรัพย์แห่งประเทศไทย ในรายละเอียดอีกครั้ง
 
ขณะเดียวกันได้ประสานผู้ประกอบการจัดหาศูนย์กระจายสินค้าพิเศษที่บริเวณคลังสินค้าสนามบินดอนเมือง ทดแทนศูนย์กระจายสินค้าที่ส่วนใหญ่อยู่ในพื้นที่อำเภอวังน้อยและประสบปัญหาในการขนส่งสินค้า เพื่อแก้ปัญหาสินค้าอุปโภคบริโภคขาดแคลน  โดยยืนยันว่า ไม่มีผู้ประกอบรายใดฉวยโอกาสซ้ำเติมสถานการณ์
 
นอกจากนี้กระทรวงพาณิชย์ ยังเตรียมเสนอคณะรัฐมนตรีกำหนดให้สินค้าบางประเภทเป็นสินค้าควบคุม เพื่อป้องกันผู้ประกอบการขายเกินราคา เช่น กระสอบทราย เรือท้องแบน น้ำดื่ม หากผู้ประกอบการรายใดฝ่าฝืนจะมีความผิดทันที
 
ด้านนางอรรชกา ศรีบุญเรือง เลขาธิการคณะกรรมการส่งเสริมการลงทุน หรือ บีโอไอ ระบุว่า ได้เตรียมเสนอมาตรการยกเว้นภาษีนำเข้าเครื่องจักรและอะไหล่ให้กับภาคอุตสาหกรรมที่เครื่องจักรชำรุด เพื่อไม่ให้เป็นภาระแก่ผู้ประกอบการ ขณะเดียวกันพร้อมอำนวยความสะดวกในการเดินทางเข้าประเทศ กรณีที่ต้องการนำผู้เชี่ยวชาญจากต่างประเทศเข้ามาสำรวจความเสียหาย เพื่อสร้างความมั่นใจให้นักลงทุนต่างชาติไม่ให้ย้ายฐานการผลิตจากประเทศไทยและเตรียมเสนอมาตรการกระตุ้นการลงทุนระบบสาธารณูปโภค เพื่อป้องกันปัญหาน้ำท่วมนิคมอุตสาหกรรมอีก
 
นายพยุงศักดิ์ ชาติสุทธิผล ประธานสภาอุตสาหกรรมแห่งประเทศไทย ให้ความเห็นว่า รัฐบาลควรเตรียมการระยะยาวรองรับภายหลังน้ำลดรวมทั้งติดต่อรัฐบาลประเทศอื่น ๆ ที่เคยประสบภัยพิบัติในการเข้าช่วยเหลือให้คำแนะนำ และ เสนอตั้งศูนย์ประสานงานฟื้นฟูบูรณะภาคอุตสาหกรรมที่ได้รับผลกระทบ โดยให้ศูนย์นี้ช่วยดูแลเบ็ดเสร็จ และให้นายกรัฐมนตรีเป็นประธาน เนื่องจากต้องประสานกับหลายหน่วยงาน ส่วนเงินทุนต่าง ๆ อยู่ในระหว่างการดำเนินการ ซึ่งเชื่อมั่นว่า มีเงินทุนมากพอในการฟื้นฟู
 
ส่วนแผนระยะสั้น และ ระยะยาว จะต้องเป็นวาระแห่งชาติในการบริหารจัดการ โดยแผนระยะยาว คาดว่า คงใช้เวลาหลายปีแต่แผนระยะสั้นต้องเร่งดำเนิน และ ต้องแสดงให้ต่างชาติให้เห็นประสิทธิภาพในการฟื้นฟู"
10/24/2011,https://www.thaipbs.or.th/news/content/41411,"ทีมข่าวไทยพีบีเอสที่ได้ลงพื้นที่จังหวัดพระนครศรีอยุธยาได้รับการร้องเรียนจากชาวบ้านหมู่ที่ 4 ตำบลคานหาม อำเภออุทัย ว่า ตั้งแต่น้ำท่วมเมื่อ 2 สัปดาห์ก่อน ยังไม่ได้เคยรับได้รับการช่วยเหลือจากหน่วยงานภาครัฐ ซึ่งหลังจากที่ทีมข่าวของเราได้ไปตรวจสอบจากตัวแทนชุมชนได้รับคำตอบว่า สาเหตุที่แจกจ่ายถุงยังชีพไม่ทั่วถึงเป็นเพราะจำนวนถุงยังชีพมีไม่เพียงพอกับผู้ประสบอุทกภัย
ตัวแทนชาวตำบลคานหาม หมู่ที่ 4 อำเภออุทัย จำนวนหนึ่ง ร้องเรียนผ่านทีมข่าวไทยพีบีเอสว่า กำนันตำบลคานหาม ซึ่งเป็นตัวแทนชาวบ้านหมู่ที่ 4 ไม่ทำการแจกจ่ายถุงยังชีพที่ได้รับมอบมาจากหลายหน่วยงานให้กับชาวบ้านที่กำลังได้รับความเดือดร้อน ขาดแคลนอาหารเพราะถูกน้ำท่วม โดยเฉพาะผู้ที่อาศัยอยู่ในหอพักซึ่งมีอยู่เป็นจำนวนมากในละแวกนั้น เนื่องจากไม่ทะเบียนบ้านอยู่ในภูมิลำเนา ทำให้ต้องเดินลุยออกไปหาอาหารมายังชีพเอง

 
ขณะที่จากการสอบถามกำนันตำบลคานหาม ซึ่งเป็นตัวแทนชาวบ้านหมู่ที่ 4 ได้ยอมรับว่า ไม่สามารถแจกจ่ายถุงยังชีพให้กับผู้ประสบอุทกภัยได้อย่างทั่วถึง เนื่องจากจำนวนของถุงยังชีพที่ได้รับมอบมานั้นไม่สอดคล้องกับจำนวนผู้ประสบอุทกภัย ซึ่งมีมากกว่า 1,800 ครัวเรือนไม่นับรวมถึงผู้ที่อาศัยอยู่ในหอพักที่มีหอพักมากเกือบ 40 แห่งทำให้จำเป็นต้องแจกจ่ายถุงยังชีพให้กับผู้ประสบอุทกภัยที่เดือดร้อนอย่างหนักก่อน
 
สำหรับพื้นที่หมู่ที่ 4 ตำบลคานหาม อำเภออุทัย จังหวัดพระนครศรีอยุธยา เป็นพื้นที่ที่มีประชากรอาศัยอยู่อย่างหนาแน่น เนื่องจากเป็นบริเวณที่อยู่ใกล้เคียงกับสวนอุตสาหกรรมโรจนะ ขณะที่การเดินทางที่ค่อนข้างยากลำบาก เนื่องจากน้ำท่วมสูงต้องใช้เรือหรือรถขนาดใหญ่เพียงอย่างเดียวเป็นอุปสรรคอย่างหนึ่งที่ทำให้การช่วยเหลือยังไม่ทั่วถึง"
10/24/2011,https://www.thaipbs.or.th/news/content/41410,"ผู้ว่าฯกทม.แถลงข่าวกลางดึกเมื่อคืนที่ผ่านมาเตือนประชาชน 6 เขตเตรียมรับสถานการณ์วิกฤต ขนย้ายของขึ้นที่สูง พร้อมเคลื่อนย้ายเข้าสู่ศูนย์พักพิงชั่วคราวหากสถานการณ์ไม่น่าไว้วางใจ โดยระบุว่า สถานการณ์น้ำที่กรุงเทพฯฝั่งเหนืออาจเข้าสู่ขั้นวิกฤตไว้ใน 24 ชั่วโมง และ มีความเป็นไปได้ว่าน้ำจะไหลเข้าท่วมถนนพหลโยธิน และ วิภาวดีรังสิตได้
แม้จะไม่ใช้คำว่า ""อพยพ"" แต่ ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร ยืนยันว่า ประชาชนใน 6 เขตฝั่งเหนือของกรุงเทพมหานครควรขนย้ายสิ่งของทรัพย์สินมีค่า รถยนต์ ขึ้นที่สูง และ ย้ายไปอยู่ที่ศูนย์พักพิง โดยเฉพาะเด็ก คนชรา และผู้พิการ ซึ่งต้องใช้เวลาในการเคลื่อนย้ายมากกว่าปกติ เพื่อเป็นการป้องกันอันตรายจากสถานการณ์น้ำในขณะนี้

ผู้ว่าฯกทม.ประเมินว่า 6 เขตของกรุงเทพมหานคร คือ 4 เขตเดิมที่เคยประกาศเตือนมาก่อนหน้านี้ คือ สายไหม ดอนเมือง หลักสี่ บางเขน รวมถึงอีก 2 เขตที่ประกาศเพิ่มเติม คือ จตุจักร และบางซื่อ ต้องเฝ้าระวังสถานการณ์อย่างใกล้ชิด เพราะมีแนวโน้มว่า ภายใน 24 ชั่วโมงมีความเป็นไปได้ว่าปริมาณน้ำจะเพิ่มเข้าสู่ภาวะวิกฤต โดยอาจไหลเข้าสู่เส้นทางบนถนนพหลโยธิน และ ถนนวิภาวดีรังสิต ซึ่งเป็นเส้นทางที่มุ่งตรงสู่กรุงเทพมหานครชั้นใน

สำหรับสาเหตุของน้ำที่อาจเพิ่มระดับสูงขึ้นในครั้งนี้ ม.ร.ว.สุขุมพันธุ์ ระบุว่า มวลน้ำที่อาจมามาก และ เร็วกว่าที่คาดการณ์เป็นเพราะปัญหาที่เกิดขึ้นจากการสร้างคันกั้นน้ำที่ถนนวิภาวดีรังสิตตัดกับคลองรังสิต ซึ่งอยู่ในเขตพื้นที่ของจังหวัดปทุมธานี แต่เมื่อกรุงเทพมหานคร เห็นว่าไม่มีผู้ดำเนินการจึงส่งเจ้าหน้าที่เข้าไปสร้างแนวคันกั้นน้ำชั่วคราว แต่ถูกขัดขวางและข่มขู่ถึงขั้นจะเอาชีวิตเจ้าหน้าที่ จึงจำเป็นต้องถอนกำลังเจ้าหน้าที่ออกมาเพื่อความปลอดภัยทำให้น้ำในบริเวณดังกล่าวเอ่อท้นเข้าถึงอนุสรณ์สถานแล้วในขณะนี้

แต่ผู้ว่าราชการกรุงเทพมหานครได้ย้ำว่า ไม่ต้องการให้ประชาชนตื่นตระหนกต่อคำเตือนดังกล่าว แต่ขอให้ทุกส่วนเฝ้าระวังอย่างใกล้ชิด ทั้งสำนักงานเขต และศูนย์อำนวยการเฉพาะกิจเจ้าหน้าที่ของกรุงเทพมหานคร และ ที่สำคัญที่สุดคือพี่น้องประชาชนในพื้นที่เสี่ยงภัยต้องเฝ้าติดตามอย่างใกล้ชิดด้วย สำหรับประชาชนที่ที่ต้องการแจ้งสถานการณ์ หรือสอบถามข้อมูลได้ที่หมายเลขสายด่วน 1555 หรือที่ 0-2221-1212

หลังผู้ว่าราชการกรุงเทพมหานครแถลงตามประกาศฉบับที่ 4 ของกรุงเทพมหานคร ถัดมาไม่ถึง 2 ชั่วโมง ศูนย์ปฏิบัติการช่วยเหลือผู้ประสบอุทกภัย หรือ ศปภ. แถลงการณ์โดย พล.ต.อ.ประชา พรหมนอก รัฐมนตรีว่าการกระทรวงยุติธรรมในฐานะผู้อำนวยการ ศปภ. ยืนยันว่า ศปภ. พร้อมจะสนับสนุนการปฏิบัติตามประกาศของกรุงเทพมหานคร"
10/24/2011,https://www.thaipbs.or.th/news/content/41408,"เขตดอนเมืองเป็น 1 ใน 6 เขตที่ถูกประกาศให้เตรียมพร้อมเฝ้าระวังระดับน้ำ และ นำคนชรา เด็ก และผู้ป่วยมาอาศัยในศูนย์พักพิง แต่เมื่อทีมข่าวลงพื้นที่สำรวจเมื่อกลางดึกที่ผ่านมา พบว่า ศูนย์พักพิงมีผู้มาอาศัยมากเกินกว่าที่จะรองรับได้ ขณะที่ยังมีชาวบ้านจำนวนมากที่ยังติดตามสถานการณ์น้ำอย่างใกล้ชิด
เมื่อช่วงกลางดึกที่ผ่านมาทีมข่าวลงสำรวจหมู่บ้านธนินทรเขตดอนเมือง ซึ่งเป็น 1 ใน 6 เขต ที่ถูกประกาศให้ประชาชนเฝ้าระวังระดับน้ำและอพยพผู้ป่วย เด็กและคนชราออกมาที่ศูนย์พักพิง ทีมข่าวพบว่า ยังมีชาวบ้านออกมาสังเกตระดับน้ำที่เพิ่มขึ้นอย่างต่อเนื่อง โดยชาวบ้านบางส่วนยอมรับว่าไม่ได้ติดตามประกาศจากผู้ว่าราชการกรุงเทพมหานครรวมถึงศูนย์ปฏิบัติการช่วยเหลือผู้ประสบอุทกภัย หรือศปภ. ที่ให้อพยพคนชรา เด็ก และ ผู้ป่วยออกจากพื้นที่ และประเมินว่า ยังไม่จำเป็นต้องอพยพ เพราะระดับน้ำยังไม่สูงมาก

ขณะที่ชาวบ้านบางส่วนที่ได้ยินประกาศจากเจ้าหน้าที่ ตัดสินใจอพยพออกจากหมู่บ้าน เนื่องจากไม่มั่นใจในสถานการณ์ เพราะระดับน้ำเพิ่มสูงขึ้นอย่างรวดเร็ว

ส่วนที่ศูนย์พักพิงชั่วคราวโรงเรียนวัดดอนเมืองยังมีชาวบ้านเดินทางมาติดต่อขอเข้าพักอย่างต่อเนื่อง โดยชาวบ้านภายในศูนย์พักพิง มาจากทั้งชุมชนใกล้เคียงอย่างชุมชนตลาดกลาง, สรงประภา และปิ่นเจริญ ขณะที่ยอดรวมของผู้ประสบภัยภายในศูนย์พักพิงแห่งนี้อยู่ที่ 785 คน แต่ศูนย์สามารถรองรับได้เพียง 500 คนเท่านั้น"
24/10/2011,https://www.thaipbs.or.th/news/content/41409,"ศูนย์พักพิงผู้ประสบภัยโรงเรียนเคหะทุ่งสองห้องวิทยา 1 ได้เคลื่อนย้ายผู้อพยพขึ้นบนอาคารเรียน หลังจากผู้ว่าราชการกรุงเทพมหานครแถลงข่าวเมื่อกลางดึกที่ผ่านมา
สถานการณ์น้ำท่วมบริเวณชุมชนเคหะทุ่งสองห้อง เขตหลักสี่ กรุงเทพมหานคร พบว่า ระดับน้ำยังคงทรงตัวประมาณ 50 เซนติเมตร โดยจากการสำรวจเบื้องต้นพบว่า ชาวบ้านส่วนใหญ่ในชุมชนได้ย้ายเข้ามาอยู่ในศูนย์พักพิงแล้วประมาณ 500 คน แต่หลังจากที่ผู้ว่าราชการกรุงเทพมหานครได้ออกแถลงข่าวเตือนประชาชนว่า ภายใน 24 ชั่วโมง มีความเป็นไปได้ว่าปริมาณน้ำจะเพิ่มเข้าสู่ภาวะวิกฤตจึงมีบางครอบครัวย้ายเข้ามาอยู่ในศูนย์พักพิงเพิ่มเติม

ส่วนประชาชนที่ย้ายเข้ามาพักอาศัยบริเวณใต้ถุนอาคารเรียนก่อนหน้านี้ทางศูนย์ให้ย้ายขึ้นไปอยู่บนชั้น 1 อาคารเรียนเด็กอนุบาล เนื่องจากเกรงว่าระดับน้ำจะเพิ่มสูงขึ้น ตามคำแถลงการของทางกรุงเทพมหานคร

นอกจากนี้ คณาจารย์ที่ดูแลเกรงว่า หากระดับน้ำเพิ่มสูงขึ้นจนล้นตลิ่งจะทำให้ศูนย์พักพิงแห่งนี้ได้รับผลกระทบมากขึ้น เนื่องจากศูนย์พักพิงแห่งนี้ มีคลอง 2 สายขนาบบริเวณด้านหน้าคือคลองเปรมประชากร และ มีคลองตาอูฐทางด้านหลัง ซึ่งได้ติดต่อกับทางเจ้าหน้าที่สำนักงานเขตหลักสี่ในการติดตามสถานการณ์น้ำอย่างใกล้ชิด โดยเตรียมขอเรือเป็นพาหนะและคอยส่งอาหารให้แก่ชาวชุมชนหากระดับเพิ่มสูงขึ้นตามที่ประกาศ"
24/10/2011,https://www.thaipbs.or.th/news/content/41414,"เมื่อช่วงกลางดึกที่ผ่านมาระดับน้ำที่ท่วมขังบริเวณด้านหน้าของอนุสรณ์สถานได้เพิ่มปริมาณสูงขึ้น จนกระทั่งน้ำได้ไหลบ่ข้ามมายังถนนพหลโยธินฝั่งขาเข้าและขาออกส่งผลให้ชุมชนที่อยู่ในบริเวณดังกล่าวจนถึงหมู่บ้านเจษฎา 1 ซอยพหลโยธิน 57 เริ่มได้รับผลกระทบ ขณะเดียวกันน้ำที่เพิ่มปริมาณสูงขึ้นอย่างรวดเร็วได้ทำให้การจราจรในบริเวณดังกล่าวไม่สามารถใช้งานได้ในทันที
เมื่อช่วงดึกที่ผ่านมาน้ำที่ท่วมขังในบริเวณด้านหน้าของอนุสรณ์สถานแห่งชาติได้เพิ่มปริมาณขึ้นอีก 50 เซนติเมตร ส่งผลให้น้ำได้ไหลบ่าเข้าท่วมถนนพหลโยธินทั้งฝั่งขาเข้าและขาออก เป็นทางยาวกว่า 1 กิโลเมตร มาจนถึงกิโลเมตร ที่ 25 ตั้งแต่ซอยเอนเหน็คมาจนถึงบริเวณซอยพหลโยธิน 54/4 และทำให้ชุมชนเอนเหน็คที่มีชาวบ้านอาศัยอยู่กว่า 1,000 ครัวเรือนได้รับผลกระทบจากน้ำท่วม รวมทั้งชุมชนหมู่บ้านเจษฏา 1 จำนวนกว่า 100หลังคาเรือนเริ่มได้รับผลกระทบจากน้ำที่ท่วมขังสูงประมาณ 30 เซนติเมตร

ขณะเดียวกันกระแสน้ำที่เข้าท่วมได้แพร่กระจายเป็นบริเวณกว้างส่งผลกระทบไปถึงการจราจรตั้งแต่ถนนพหลโยธินบริเวณแยกฐานทัพอากาศดอนเมืองมุ่งหน้าไปยังอนุสรณ์สถานแห่งชาติทำให้รถยนต์ส่วนบุคคลและรถโดยสารประจำทางทั้งหมายเลข 356 ,522 ,34,39 ที่ส่วนใหญ่จะเส้นทางผ่านบริเวณสนามธูปะเตมีย์เข้าทางอำเภอลำลูกาไม่สามารถสัญจรไปมาได้แล้วส่งผลให้การจราจรในช่วงเช้าวันนี้ ( 24 ต.ค.) ติดขัดอย่างหนักจนเจ้าหน้าที่ต้องแจ้งเตือนประชาชนให้งดใช้เส้นทางดังกล่าว"
24/10/2011,https://www.thaipbs.or.th/news/content/41443,"ศูนย์พักพิงมหาวิทยาลัยธรรมศาสตร์ศูนย์รังสิต เตรียมแผนอพยพประชาชนในศูนย์ 3,000 คน ไปที่ ราชมังคลากีฬาสถาน และที่จังหวัดสระบุรี บางส่วน ขณะที่ ขสมก.จัดรถ 200 คัน ทยอยนำผู้ประสบภัยออกมาจากศูนย์
สถานการณ์น้ำที่ไหลเข้าท่วมบริเวณพื้นที่มหาวิทยาลัยธรรมศาสตร์ศูนย์รังสิต ล่าสุด รศ.กำพล รุจิวิชชญ์ รองอธิการบดีมหาวิทยาลัยธรรมศาสตร์ ศูนย์รังสิต ระบุถึงระดับน้ำท่วมสูง 1.50 เมตรส่งผลกระทบกับผู้ประสบภัยที่อยู่ในศูนย์พักพิงกว่า 3000 คนในขณะนี้

 
เบื้องต้น องค์การขนส่งมวลชนกรุงเทพ หรือ ขสมก. ประสานงานจัดรถประจำทาง 200 คัน ทยอยรับผู้ประสบภัยออกจากศูนย์ โดยเตรียมย้ายไปที่ราชมังคลากีฬาสถาน หัวหมาก และบางส่วนจะไปที่ศูนย์พักพิงพื้นที่จังหวัดสระบุรี
 
ทั้งนี้ รองอธิการบดี มหาวิทยาลัยธรรมศาสตร์ ศูนย์รังสิต แสดงความต้องการที่รับผิดชอบต่อผู้อพยพให้ถึงที่สุด เมื่อความเป็นอยู่ขณะนี้เป็นไปด้วยความยากลำบาก จึงตัดสินใจย้ายผู้อพยพ โดยมหาวิทยาลัยพร้อมประสานงานและอำนวยความสะดวกให้ผู้อพยพทั้งหมด"
24/10/2011,https://www.thaipbs.or.th/news/content/41449,"นอกจากการสนับสนุนรถรับประชาชนออกจากศูนย์อพยพมหาวิทยาลัยธรรมศาสตร์แล้ว ขสมก.ยังต้องวางแผนในการปรับเปลี่ยนเส้นทางเดินรถใหม่ โดยเฉพาะในเส้นทางที่ถูกน้ำท่วม
สถานการณ์น้ำท่วมทั้งเส้นทางวิภาวดีรังสิต และ พหลโยธิน ทำให้องค์การขนส่งมวลชนกรุงเทพ หรือ ขสมก. ต้องปรับเส้นทางการเดินรถประจำทางของ ขสมก. ซึ่งนายโอภาส เพชรมุณี ผู้อำนวยการ ขสมก. ยอมรับว่า อาจจะส่งผลกระทบกับประชาชนในบางส่วน เนื่องจากเส้นทางวิภาวดีรังสิตสามารถเดินรถได้ถึงทางอากาศยานดอนเมืองขณะที่เส้นทางพหลโยธินเดินรถได้ถึงบริเวณกิโลเมตรที่ 27 ย่านสะพานใหม่

ส่วนเส้นทาง จ.นนทบุรี เช่น บางบัวทอง บางจุดไม่สามารถเดินรถได้ และหากน้ำสูงถึง 80 เซนติเมตรมีความจำเป็นต้องหยุดการเดินรถ ทั้งนี้ ยอมรับว่า ขสมก.เริ่มขาดแคลนพนักงานขับรถเนื่องจากพนักงานบางส่วนเป็นผู้ประสบภัยน้ำท่วมเช่นกัน

และวันนี้ ( 24 ต.ค.) เรือด่วนเจ้าพระยาประกาศงดเดินเรือในทุกเส้นทาง ตั้งแต่วันที่ 24 ตุลาคม -7 พฤศจิกายน 2554 ทั้งนี้ประชาชนสามารถสอบถามเพิ่มเติมที่ หมายเลขโทรศัพท์ 02-623-6001-3 ขณะที่เรือโดยสารในคลองแสนแสบยังเปิดให้บริการปกติ แต่จะให้บริการในเส้นทางจากวัดศรีบุญเรือง-ประตูน้ำ เท่านั้น

"
24/10/2011,https://www.thaipbs.or.th/news/content/41454,"ศปภ.เผยแพร่ข่าวประชาสัมพันธ์หลายเรื่องทั้งขอความร่วมมือประชาชนให้หลีกเลี่ยงเส้นทางที่ถูกน้ำท่วม และการเดินรถไฟสายเหนือ 18 ขบวนที่ยังไม่สามารถให้บริการได้
วิทยาลัยการปกครอง กรมการปกครองได้ร่วมกับพลเรือนทหาร กรอกกระสอบทรายช่วยน้ำท่วมตั้งแต่วันที่ 10-23 ต.ค.54 แจกจ่ายให้กับหน่วยงานต่าง ๆ ไปแล้วจำนวน 1,300,000 กระสอบ ขอให้ประชาชนอย่าได้เข้าไปในพื้นที่เขตปฏิบัติการที่จังหวัดประกาศเป็นเขตห้ามเข้าออก ถ้าฝ่าฝืนมีโทษปรับไม่เกิน 6,000 บาท หรือจำคุก 3 เดือน หรือทั้งจำทั้งปรับ

การไฟฟ้าส่วนภูมิภาค (กฟภ.) ขอแนะนำประชาชนที่อยู่ในพื้นที่เสี่ยงน้ำท่วมให้เตรียมพร้อมขนย้ายอุปกรณ์ไฟฟ้าและสิ่งของจำเป็นไว้ที่สูงหรือที่ปลอดภัยน้ำท่วมไม่ถึงเพื่อความปลอดภัยในชีวิตของท่าน ติดต่อสอบถามข้อมูลเกี่ยวกับไฟฟ้าได้ที่สายด่วน กฟภ. โทร. 1129 PEA Call Center หรือการไฟฟ้าส่วนภูมิภาคในพื้นที่

ศูนย์ปฏิบัติการรองรับเหตุฉุกเฉิน กรมป้องกันและบรรเทาสาธารณภัย กระทรวงมหาดไทย แจ้งว่า เส้นทางสายเหนือ การรถไฟแห่งประเทศไทยยังคงประกาศงดการเดินรถ 18 ขบวน ต่อไปอีก ส่วนขบวนรถสายตะวันออกเฉียงเหนือ 12 ขบวน ที่มีต้นทางที่สถานีกรุงเทพฯ ยังคงใช้เส้นทาง กรุงเทพฯ-มักกะสัน-ฉะเชิงเทรา เพื่อไปยังชุมชนแก่งคอยและเดินรถต่อไปยังปลายทางจังหวัดอุบลราชธานีและหนองคาย  สอบถามรายละเอียดได้ที่ สายด่วน 1690 ตลอด 24 ชั่วโมง

ขบวนรถสายตะวันออกเฉียงเหนือจะไม่ผ่านสถานีสามเสน บางซื่อและดอนเมือง ผู้โดยสารจะต้องเดินทางมาที่สถานีหัวลำโพงเท่านั้น ส่วนการเดินรถขบวนรถชานเมืองบริการเชิงสังคม กรุงเทพฯ-อยุธยา-กรุงเทพฯ สามารถเดินขบวนรถได้จากกรุงเทพฯ-บางปะอิน-กรุงเทพฯ เท่านั้น ผู้โดยสารที่ไม่สามารถเดินทางได้ติดต่อขอรับเงินคืนได้เต็มราคาที่นายสถานีทุกแห่ง สอบถามรายละเอียดได้ที่ สายด่วน 1690 ตลอด 24 ชั่วโมง

กระทรวงคมนาคมแจ้งให้หลีกเลี่ยงเส้นทาง ดังนี้ ถนนสิรินธร ฝั่งขาเข้า บริเวณหน้าโชว์รูม รถยนต์ ก่อนถึงแยกซ้ายไปถนนบางกรวย-ไทรน้อย และต่อเนื่องมาถึงห้างสรรพสินค้าย่านบางใหญ่ รถติดขัดเนื่องจากระดับน้ำสูงถึงระดับทางเดินเท้า

นอกจากนี้ยังมีเส้นทางที่ใช้การไม่ได้คือ ถนนพหลโยธิน ปางทางลำลูกกา และตลาดวัดเกาะ มีน้ำท่วม ถนนแจ้งวัฒนะ ซอย 14 น้ำท่วม 80 ซ.ม. ใช้การไม่ได้แล้ว นอกจากนั้น ถนนวิภาวดีรังสิต บริเวณปากทางเข้าฝ่ายช่างดอนเมือง น้ำท่วม รถเล็กไม่สามารถผ่านได้"
24/10/2011,https://www.thaipbs.or.th/news/content/41465,"ห้างค้าส่งบางแห่งยืนยันไม่ขึ้นราคาสินค้าพร้อมประสานผู้ผลิตให้ส่งสินค้ามายังห้างฯโดยตรง หลังสินค้าบางประเภทขาดแคลน จากสาเหตุน้ำท่วม
จากการสำรวจห้างค้าปลีก-ค้าส่งขนาดใหญ่ ของทีมข่าวไทยพีบีเอสพบว่าสินค้าหลายรายการขาดแคลน และบางประเภทจำกัดปริมาณซื้อ นางสาวปริยานุช ณ ตะกั่วทุ่ง ผู้อำนวยการฝ่ายการตลาด บริษัท สยามแม็คโคร ผู้บริหารศูนย์การค้าแม็คโคร กล่าวว่า สถานการณ์น้ำท่วมทำให้ประชาชนต้องการสินค้าบางประเภทสูงกว่าปกติ เช่น บะหมี่กึ่งสำเร็จรูป ปลากระป๋อง ข้าวสาร ไข่ไก่ 

ขณะที่สินค้าที่เริ่มขาดแคลนคือ น้ำดื่ม เนื่องจากผู้ผลิตหลายรายขาดแคลนวัตถุดิบไม่สามารถผลิตได้ จึงได้ประสานกับบริษัทผู้ผลิตน้ำดื่ม ให้ส่งสินค้าโดยตรง พร้อมยืนยันว่าสินค้าทุกรายการไม่มีการปรับราคาขาย แต่จะเน้นกระจายสินค้าจำเป็นไปยังพื้นที่ประสบภัยก่อน รวมทั้งตั้งศูนย์กระจายสินค้าชั่วคราว โดยอาหารสดและแช่แข็ง อยู่ในพื้นที่จังหวัดนครราชสีมา และ ชลบุรี
 
ขณะที่ร้านสะดวกซื้อเซเว่น อีเลฟเว่น ออกแถลงการณ์ว่า ขณะนี้สินค้าหลายรายการไม่เพียงพอต่อความต้องการของผู้บริโภค จากปัญหาการคมนาคมขนส่ง รวมถึงผู้ผลิตบางรายลดปริมาณการผลิตลง แต่ได้พยายามแก้ไข โดยสั่งสินค้าจากศูนย์กระจายสินค้าต่างจังหวัดเข้ามาเสริมใช้รถขนส่งขนาดใหญ่ หาสินค้าทดแทน ซึ่งเชื่อว่าจะช่วยบรรเทาความเดือดร้อนของผู้บริโภคได้ระดับหนึ่ง"
24/10/2011,https://www.thaipbs.or.th/news/content/41466,"รัฐบาลเร่งหารือกับนิคมอุตสาหกรรมต่าง ๆ ที่ประสบปัญหาน้ำท่วม เพื่อหารือแนวทางฟื้นฟู และ สร้างความเชื่อมั่นให้นักลงทุนหลังน้ำลด ขณะที่ภาคเอกเอกชนเสนอให้รัฐบาลเริ่มวางแผนแก้ไขปัญหาน้ำท่วมระยะยาว โดยเฉพาะในพื้นที่นิคมอุตสาหกรรม เนื่องจาก ไม่ต้องการให้เกิดเหตุซ้ำรอยขึ้นอีก
ผู้ประกอบการในนิคมอุตสาหกรรมทั้ง 7 แห่ง ที่ต้องปิดทำการชั่วคราวเนื่องจากน้ำท่วม และ หน่วยงานที่เกี่ยวข้อง เช่น กระทรวงอุตสาหกรรม คณะกรรมการส่งเสริมการลงทุน หรือ บีโอไอ สมาคมนิคมอุตสากรรมไทย เข้าหารือกับนายกิตติรัตน์ ณ ระนอง รองนายกรัฐมนตรีและรัฐมนตรีว่าการกระทรวงพาณิชย์ ถึงแนวทางกอบกู้และฟื้นฟูหลังน้ำลด เพื่อเร่งสร้างความเชื่อมั่นแก่นักลงทุน

 
นางอัญชลี ชวนิชย์ นายกสมาคมนิคมอุตสาหกรรมไทยและพันธมิตร ยื่นหนังสือถึงนายกรัฐมนตรีผ่านนายกิตติรัตน์ ให้พิจารณาตั้งกองทุนเพื่อการกู้และฟื้นฟูนิคมและเขตอุตสาหกรรมในวงเงิน 25,000 ล้านบาท ซึ่งจะทำให้โรงงานประกอบกิจการได้ 45 วัน หลังระดับน้ำลดต่ำกว่าคันกั้นน้ำ
ขณะที่นางกอบกาญจน์ วัฒนวรางกูร ประธานกรรมการบริหาร บริษัท โตชิบาไทยแลนด์ กล่าวว่าได้รับการยืนยันจากบริษัทแม่ที่ญี่ปุ่นว่า จะไม่ทิ้งฐานการผลิตในไทย และ เย็นวันนี้ ( 25 ต.ค.) ตัวแทนจากบริษัทแม่จะร่วมหารือถึงแนวทางการดำเนินงานระหว่างรอน้ำลดและการฟื้นฟู

 
ขณะที่ประธานสภาอุตสาหกรรมแห่งประเทศไทยระบุว่า อยากให้รัฐบาลวางแผนแก้ไขปัญหาในระยะยาว เนื่องจากนักลงทุนไม่ต้องการเห็นเหตุการณ์เช่นนี้เกิดขึ้นอีก โดยต้องการให้ดูตัวอย่างประเทศเนเธอร์แลนด์ที่อยู่ต่ำกว่าระดับน้ำทะเล แต่สามารถสร้างเขื่อนบริหารจัดการไม่ให้น้ำท่วมได้
 
นายพงษ์ศักดิ์ อัสสกุล ประธานกรรมการหอการค้าไทย ประเมินว่าการแก้ปัญหาของผู้ประกอบการต้องแตกต่างกันไป ตามลักษณ์ผู้ประกอบการ โดยแบ่งเป็น 3 กลุ่ม กลุ่มแรกคือนักลงทุนต่างชาติมีจำนวนน้อย แต่ได้รับผลกระทบมาก ซึ่งรัฐบาลต้องสร้างความเชื่อมั่นให้ได้ กลุ่มที่ 2 คือเอสเอ็มอีที่มีจำนวนมาก แต่อาจใช้เงินทุนในการแก้ปัญหาไม่มาก และ กลุ่มที่ 3 ประชาชน คนทำงาน ที่เห็นว่ากระทรวงการคลัง สมาคมธนาคารไทยต้องเข้าไปดูแลทั้งเรื่องค่าแรง และค่าใช้จ่ายรายวันเพื่อบรรเทาผลกระทบที่เกิดขึ้น"
24/10/2011,https://www.thaipbs.or.th/news/content/41467,"ระบบขนส่งมวลชนในเขตกรุงเทพมหานครทั้งหมดเตรียมพร้อม หลังจากกรุงเทพมหานคร ประกาศพื้นที่เสี่ยง 6 เขต โดยสถานีขนส่งหมอชิตบอกหากไม่สามารถรับมือน้ำท่วมได้อาจจำเป็นต้องย้ายสถานีไปยังสุวรรณภูมิ
ขณะนี้โดยรอบสถานีขนส่งหมอชิตเร่งสร้างโบกปูน สร้างกำแพงคอนกรีต ตามจุดสำคัญ ๆ ต่าง ๆ ที่เสี่ยงน้ำจะเข้า หลังจากที่กรุงเทพมหานครประกาศจุดเสี่ยง 6 เขต ซึ่งรวมเขตจตุจักรด้วย

นายวุฒิชาติ กัลยาณมิตร กรรมการผู้จัดการใหญ่บริษัทขนส่งจำกัด ระบุว่าหากเกิดสถานการณ์เลวร้ายน้ำท่วมเข้าในเขตพื้นที่คงไม่สามารถที่จะเปิดให้บริการได้ และ สถานีขนส่งหมอชิตเองไม่สามารถที่จะป้องกันน้ำท่วมได้ เนื่องจากอยู่ในพื้นที่ลุ่มต่ำมีบริเวณกว้าง และ ยังมีจุดเสี่ยงที่น้ำจะไหลเข้าท่วมได้ง่าย

 
ทั้งนี้หากจำเป็นระดับน้ำท่วมเข้าพื้นที่สูงกว่า 20 เซนติเมตรอาจต้องย้ายการให้บริการไปยังสนามบินสุวรรณภูมิ แต่ทั้งนี้ต้องประสานข้อมูลกับกรุงเทพมหานครอย่างใกล้ชิด เพื่อประเมินสถานการณ์
 
ด้านความพร้อมของสนามบินดอนเมืองแม้ด้านหน้าจะมีน้ำท่วม แต่ผู้บริหารการท่าอากาศยาน ระบุว่าสายการบิน 2 สาย ทั้งโอเรียนไทยแอร์ไลน์ และนกแอร์ ยังให้บริการตามปกติ แต่ทั้งนี้หากระดับน้ำเพิ่มขึ้นสูงกว่า 30 เซนติเมตร อาจต้องขุดท่อขึ้นใหม่ เพื่อสูบน้ำออก
 
น.อ.กันต์พัฒน์ มังคละศิริ ผู้อำนวยการท่าอากาศยานดอนเมืองแนะให้ผู้ใช้บริการต้องเผื่อเวลาขึ้นอีก 2 ชั่วโมง เพื่อเช็คอินเนื่องจากผลกระทบน้ำท่วมขณะนี้ทำให้พนักงานที่ดูแลระบบสนามบินขอลาหยุดไปประมาณร้อยละ 20 แล้ว
 
ขณะที่รถไฟฟ้าใต้ดินเตรียมปรับแผนเช่นกัน เนื่องจากมีบางสถานีฯ อยู่ในพื้นที่เสี่ยงเช่นสถานีรถไฟฟ้าจตุจักร ส่วนอีก 5 เขตที่กรุงเทพมหานครประกาศ ไม่มีสถานีรถไฟฟ้าให้บริการ แต่ก็เตรียมพร้อมที่สถานีบริเวณถนนรัชดาภิเษก เนื่องจากเคยประสบปัญหาน้ำท่วมหนักเมื่อปี 2538 โดยผู้บริหารจะประชุมหารือเตรียมรับมือในวันพรุ่งนี้ ( 25 ต.ค.)
 "
24/10/2011,https://www.thaipbs.or.th/news/content/41468,"ผู้ว่าราชการกรุงเทพมหานครขอให้ประชาชนในพื้นที่เสี่ยง 6 เขตขนย้ายสิ่งของขึ้นที่สูงและอพยพเด็กและผู้สูงอายุออกจากพื้นที่ เนื่องจากน้ำในคลองประปายังไหลเข้าท่วมพื้นที่ดอนเมืองอย่างต่อเนื่อง โดยขณะนี้ยังกทม.ยังไม่ถึงขั้นวิกฤต โดยจะแจ้งเตือนประชาชนให้ทราบก่อนล่วงหน้าอย่างน้อย 24 ชั่วโมงเพื่อเตรียมตัวอพยพ
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร แถลงว่าหลังประชุมประเมินสถานการณ์น้ำใน กทม. ร่วมกับคณะกรรมการส่วนหน้าของ ศปภ.ว่า สถานการณ์ในขณะนี้ยังไม่วิกฤตทุกเรื่องแต่สัปดาห์นี้จะมีฝนตกหนัก ซึ่ง กทม.ได้เปิดประตูระบายน้ำทุกบานตามนโยบาย ศปภ.ดังนั้นจึงไม่ได้พร่องน้ำในคลองต่าง ๆ เมื่อฝนตกหนักจะต้องใช้เวลาในการะบายน้ำฝนจากเดิม 1-2 ชั่วโมงเพิ่มเป็น 3-4 ชั่วโมง

 
ส่วนระดับน้ำในแม่น้ำเจ้าพระยาช่วงบ่ายวันนี้ ( 24 ต.ค.) จะขึ้นสูงสุดที่ระดับ 2.20 เมตรจึงขอให้ประชาชนนอกคันกั้นน้ำอพยพออกจากพื้นที่ ส่วนระดับน้ำในคลองต่างๆ ยังอยู่ในสภาวะปกติ แม้ว่าคลองทวีวัฒนาจะมีน้ำเพิ่มขึ้นจากเมื่อวาน 7 เซนติเมตร เป็น 2.30 เมตร
 
ขณะที่ปริมาณน้ำคลองสอง และ คลองหกวาสายล่าง เพิ่มขึ้นอีก 2 เซนติเมตร รวมถึงะระดับน้ำในคลองประปายังไม่สามารถควบคุมสถานการณ์ได้ ส่งผลให้น้ำล้นคลองประปาลงสู่คลองเปรมประชากร และเข้าท่วมพื้นที่เขตดอนเมือง จึงขอให้ประชาชนเฝ้าระวังพื้นที่เสี่ยง 6 เขต ได้แก่ดอนเมือง หลักสี่ บางเขน จตุจักร บางซื่อ และสายไหม ที่น้ำอาจทะลักเข้ามาเพิ่มเติม จนถึงขั้นวิกฤตได้ โดยขนย้ายสิ่งของขึ้นที่สูงและให้อพยพ เด็ก ผู้สูงอายุ และผู้ป่วย ออกจากพื้นที่ ทั้งนี้ หากถึงขั้นวิกฤต กทม.จะแจ้งเตือน ให้ประชาชนได้ทราบอย่างน้อย 24 ชั่วโมง
 
ผู้ว่าราชการกรุงเทพมหานครยังสั่งให้ตรวจสอบทบทวนมาตรการป้องกันน้ำท่วมในเขตพระราชฐานที่อยู่ในพื้นที่ 6 เขตเสี่ยง หากจำเป็นต้องดำเนินการใดๆ ก็ต้องดำเนินการ โดยที่สำนักราชเลขาธิการไม่ได้ร้องขอใดๆ และสั่งให้มีการสำรวจวิธีป้องกันน้ำท่วมสนามบินดอนเมือง ซึ่งหากน้ำท่วม ถนนวิภาวดีรังสิต ก็ต้องสามารถเข้าออกสนามบินได้ และที่สำคัญเป็นที่ตั้งของ ศปภ. ดังนั้น กทม. ในฐานะเจ้าบ้านก็จะดูแลให้ดีที่สุด
 
นอกจากนี้ กทม. เตรียมประสานไปยังนิคมอุตสาหกรรมลาดกระบัง และนิคมอุตสาหกรรมบางชัน เพื่อหามาตรการป้องกันน้ำท่วมร่วมกัน รวมถึงประเมินสถานกรณ์ ทำความเข้าใจว่านิคมใดมีสารพิษอันตรายกับประชาชนหรือไม่"
24/10/2011,https://www.thaipbs.or.th/news/content/41469,"หลายพื้นที่ที่สถานการณ์น้ำท่วมได้ขยายวงกว้าง โดยที่จังหวัดปทุมธานี ถูกน้ำท่วมสูง โดยเฉพาะย่านสถานที่ราชการ และเรือนจำธัญบุรี ที่ถูกน้ำท่วม จนต้องย้ายผู้ต้องขังไปเรือนจำอื่น
เจ้าหน้าที่เรือนจำเร่งเคลื่อนย้ายผู้ต้องขังเรือนจำธัญบุรี จังหวัดปทุมธานี จำนวน 2,200 คน ไปอยู่ที่เรือนจำกลางกำแพงเพชร พิษณุโลก และจังหวัดตาก หลังเรือนจำธัญบุรี เริ่มถูกน้ำท่วม และประเมินว่า จุดนี้จะรับน้ำได้เพียง 1 เมตรเท่านั้น ส่วนบริเวณศูนย์ราชการ ในอำเภอธัญบุรี ทั้งที่ว่าการอำเภอธัญบุรี สถานีตำรวจภูธรธัญบุรี สำนักอัยการจังหวัดปทุมธานี ก็ถูกน้ำท่วมสูง 30-50 เซนติเมตร เนื่องจากน้ำในคลองหก ทะลักเข้าท่วม และระดับน้ำยัง คงเพิ่มสูงขึ้น

 
ส่วนน้ำท่วมในจังหวัดนครสวรรค์เริ่มคลี่คลาย แต่ในเขตเทศบาลนครนครสวรรค์ ยังท่วมขังหลายจุด ส่วนเส้นทางรถไฟ จังหวัดนครสวรรค์ ขึ้นสู่ภาคเหนือ วันนี้ ( 24 ต.ค.) เปิดให้บริการตามปกติได้บางจุดหลังหยุดเดินรถ ตั้งแต่วันที่ 12 ตุลาคมเนื่องจากบางพื้นที่ รางรถไฟยังถูกน้ำท่วม
 
ส่วนเขื่อนภูมิพลมีปริมาณน้ำร้อยละ 99.88 ของความจุอ่าง และมีน้ำไหลเข้าวันละ 51 ล้านลูกบาศก์เมตร ซึ่งทางเขื่อน ระบายน้ำ วันละ 60 ล้านลูกบาศก์เมตร เพื่อไม่ให้ซ้ำเติมพื้นที่น้ำท่วม ในพื้นที่ภาคกลาง ตั้งแต่จังหวัดนครสวรรค์ลงไป
 
ในภาคเหนือนั้น ยังมีน้ำท่วม ใน 2 จังหวัด คือ พื้นที่ 5 อำเภอ ในจังหวัดพิจิตร โดยเฉพาะที่ตำบลบางลาย อำเภอบึงนาราง ที่ถูกน้ำท่วมถึง 3 เมตร เป็นเดือนที่4 แล้ว ส่วนที่จังหวัดกำแพงเพชร ได้รับผลกระทบจากแม่น้ำปิง พื้นที่ถูกน้ำท่วมส่วนใหญ่เป็นพื้นที่เกษตร โดยเฉพาะ ในตำบลเทพนคร อำเภอเมืองกำแพงเพชร ที่ชาวนาต้องเร่งเกี่ยวข้าวที่จมน้ำ
 
ในหลายจังหวัดภาคตะวันออกเฉียงเหนือน้ำท่วมขยายวงกว้างมากขึ้น เช่น ที่จังหวัดยโสธร พื้นที่เกษตร รอบนอกอำเภอเมือง และอำเภอคำเขื่อนแก้ว ถูกน้ำจากแม่น้ำชี เข้าท่วม เสียหาย ซึ่งเป็นผลมาจากการระบายน้ำของเขื่อนอุบลรัตน์ และเขื่อนลำปาว ลงท้ายเขื่อนมากขึ้น
 
ส่วนมวลน้ำจากจังหวัดนครราชสีมาไหลมาสมทบ ลำน้ำมูลในจังหวัดศรีสะเกษ ทำให้น้ำหนุนสูง จนน้ำจากห้วยสำราญ ไหลย้อนกลับเข้าท่วม 13 ชุมชนในเขตเทศบาลเมืองศรีสะเกษ บางจุดน้ำสูง กว่า 2 เมตร ชาวบ้านต้องอพยพไปอยู่ที่ศูนย์พักพิงชั่วคราว
 
ที่จังหวัดอุบลราชธานีซึ่งเป็นพื้นที่รับน้ำจากจังหวัดขอนแก่น และจังหวัดนครราชสีมาแห่งสุดท้าย ยังคงได้รับผลกระทบจากระดับน้ำแม่น้ำมูล ที่เพิ่มสูงกว่าตลิ่ง ชุมชน และถนนหลายสาย ในอำเภอแล้ว 15,000 ครอบครัว"
24/10/2011,https://www.thaipbs.or.th/news/content/41413,"2 จังหวัดที่เป็นพื้นที่ต่อเนื่องกรุงเทพมหานครทั้งปทุมธานีและนนทบุรี ต่างได้รับผลกระทบจากปริมาณน้ำที่กำลังไหลลงมาอย่างต่อเนื่อง ทั้งน้ำจากทุ่งต่าง ๆ และ น้ำจากการผันในระบบชลประทานที่ล้นคันคลองเข้าท่วมหลายพื้นที่
โรงพยาบาลธรรมศาสตร์เฉลิมพระเกียรติศูนย์รังสิต เป็นอีก 1 พื้นที่ที่ได้รับผลกระทบอย่างหนักจากสถานการณ์น้ำในขณะนี้ โดยทางโรงพยาบาล ต้องอพยพผู้ป่วยหนักกว่า 30 คน ออกจากโรงพยาบาล เนื่องจากจำเป็นต้องตัดน้ำตัดไฟ เพราะเกรงว่า น้ำท่วมจะส่งผลต่อหม้อแปลงไฟฟ้า โดยมีทหารจากกองทัพบกเข้ามาให้ความช่วยเหลือนำเรือ และ รถทหหารขนาดใหญ่เข้ามาขนย้ายผู้ป่วยภายใน

 
ขณะที่กระทรวงสาธารณสุขได้มีการประสานโรงพยาบาลทุกแห่งในกรุงเทพมหานครที่เสี่ยงถูกน้ำท่วม ทยอยย้ายผู้ป่วยหนักไปอยู่ตามโรงพยาบาลต่างๆในจังหวัดขอนแก่น ราชบุรี กาญจนบุรี เพชรบุรี ระยอง และ นครราชสีมา
 
ส่วนพื้นที่ภายในศูนย์พักพิงผู้ประสบอุทกภัยภายในมหาวิทยาลัยธรรมศาสตร์ ศูนย์รังสิต เริ่มมีการจัดการขนข้าวของรวมทั้งอาหารออกมาด้านนอกเนื่องจากภายในอาคารไม่สามารถที่จะประกอบอาหารได้ เพราะด้านล่างถูกน้ำท่วมแล้วบางส่วน โดยเมื่อ 3 วันที่ผ่านมา นักศึกษาที่อาศัยอยู่ภายในหอพักก็เริ่มทยอยออกมาอาศัยที่นี่หลังจากถูกน้ำท่วมด้วย ซึ่งนักศึกษาส่วนใหญ่ที่ยังอยู่ที่มหาวิทยาลัย เป็นอาสาสมัครใหักับศูนย์พักพิงอยู่แล้ว แม้ระดับน้ำจะเพิ่มสูงขึ้นอย่างต่อเนื่องแต่ยังมีคำยืนยันว่า ศูนย์พักพิงมหาวิทยาลัยธรรมศาสตร์จะยังคงเปิดต่อไป
 
ส่วนที่จังหวัดนนทุบรี ขณะนี้น้ำยังคงมีระดับสูงในอำเภอบางบัวทอง ซึ่งแม้จะมีความพยายามในการระบายน้ำไปยังแม่น้ำและคลองสาขาต่างๆ แต่ก็ยังทำให้ อำเภอบางใหญ่ และบางกรวยได้รับผลกระทบต่อเนื่อง โดยที่บางกรวย ชาวบ้านต่างพากันอพยพออกจากชุมชนอย่างต่อเนื่อง ซึ่งชาวบ้านหลายหมู่บ้านระบุตรงกันว่า ยังไม่ได้รับความช่วยเหลือจากหน่วยงานของรัฐ แต่ชาวบ้านก็ได้รวมตัวกันเพื่อช่วยเหลือกันเอง ทั้งการโดยสารเข้าออกโดยรถขนาดใหญ่ การอพยพชาวบ้านที่ต้องการออกจากชุมชน
 
ส่วนที่อำเภอบางใหญ่ เริ่มได้รับผลกระทบต่อเนื่องแล้ว ถนนหลายสายไม่สามารถใช้การได้ ขณะที่ถนนเส้นทางหลักบางช่วงรถเล็กไม่สามารถผ่านได้
 "
25/10/2011,https://www.thaipbs.or.th/news/content/41827,"นายกฯออกทีวีพูลเตือนประชาชนริมเจ้าพระยาเตรียมรับมือน้ำท่วมสูงเพราะเป็นจุดเสี่ยงจากน้ำทะเลหนุนสูง ขณะเดียวกันได้ยืนยันหากไม่มีปัจจัยอื่นๆ มาเพิ่มเติมจะรับมือน้ำท่วมกรุงเทพฯ ได้ หากเลวร้ายที่สุดน้ำจะท่วมสูง 1.5 เมตร
น.ส.ยิ่งลักษณ์ ชินวัตร นายกรัฐมนตรี แถลงการณ์เตือนภัยสถานการณ์น้ำท่วมผ่านสถานีโทรทัศน์ร่วมการเฉพาะกิจ หรือ ทีวีพูล ว่า นี้พื้นที่ที่มีความเสี่ยงที่สุด คือ  แนวริมแม่น้ำเจ้าพระยาและแนวพนังกั้นน้ำต่าง ๆ พื้นที่ที่อยู่นอกแนวริมน้ำจะได้รับผลกระทบ โดยการเกิดน้ำท่วมส่วนระดับน้ำจะสูงเท่าใดนั้นขึ้นอยู่กับขีดความสามารถในการบริหารจัดการวิกฤตน้ำทะลักครั้งนี้ให้ค่อยเป็นค่อยไป

นอกจากนี้ยังได้พยายามกระทำเพื่อลดความกดดันของพลังน้ำ คือ การปิดประตูระบายน้ำปากคลองเปรมประชากรเพื่อให้พื้นที่ที่อยู่บริเวณตอนเหนือของกรุงเทพมหานคร โดยเฉพาะเขตดอนเมือง หลักสี่ สายไหม บางซื่อ บางเขน ถนนพหลโยธิน ไปจนถึงอนุสรณ์สถานดอนเมือง และ ถนนวิภาวดีรังสิต ได้รับผลกระทบที่ลดน้อยลง โดยจะเร่งระบายน้ำจากคลองรังสิตลงคลองหกวาสายล่าง  เพื่อลดปริมาณน้ำที่จะเข้าสู่กลางใจเมืองกรุงเทพมหานคร หรือ พื้นที่กรุงเทพมหานครชั้นใน ซึ่งน่าจะสามารถควบคุมไม่ให้ระดับน้ำสูงเกิน 50 เซนติเมตร   

 
""กรณีที่เลวร้ายที่สุด หากเราไม่สามารถป้องกันแนวป้องกันจุดใดจุดหนึ่งได้ ระดับน้ำท่วมในพื้นที่กรุงเทพฯจะสูงต่ำแตกต่างกันไปตั้งแต่ราว 10 ซ.ม. จนถึงระดับประมาณ 1.50 เมตร"" 
 
นายกรัฐมนตรีกล่าวอีกว่า ต้องควบคุมให้น้ำเข้าในเขตกรุงเทพฯเป็นจำนวนน้อยวันที่สุดโดยการหยุดการไหลเข้าให้เร็วที่สุดและใช้ระบบสูบน้ำทั้งหมดที่มีอยู่เพื่อระบายน้ำออกอย่างเต็มที่ โดยถ้าเราสามารถดำเนินการตามเป้าหมายได้จะทำให้กรุงเทพฯได้รับผลกระทบน้อยหรือเพียงบางส่วน"
25/10/2011,https://www.thaipbs.or.th/news/content/41804,"กรุงเทพฯร่วมกับกรมทางหลวงเตรียมเสริมคันกั้นน้ำตามแนวถนนสูง 3 เมตรระยะทาง 39 กิโลเมตร เพื่อป้องกันนิคมอุตสาหกรรมฝั่งตะวันออกโดยขอให้ประชาชนที่จะสัญจรไปมาหลีกเลี่ยงเส้นทางการจราจร เพราะจะปิดช่องทางการจราจรหนึ่งช่องทาง ทั้งขาเข้าและขาออก เพื่อให้สะดวกต่อการปฏิบัติงานของเจ้าหน้าที่
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครสั่งเร่งบรรจุกระสอบทรายเพื่อสร้างคันกั้นน้ำกรุงเทพฝั่งตะวันออก ให้เสร็จภายในวันที่ 27 ต.ค.นี้ ก่อนนำไปวางเรียงตลอดแนวถนนตั้งแต่ถนนสายไหม แยกจันทรุเบกษา ถนนหทัยราษฎร์ ถนนหทัยนิมิต ถนนนิมิตใหม่สิ้นสุดที่แยกสุวินทวงศ์ รวมระยะทาง 28 กิโลเมตร ซึ่งเป็นความรับผิดชอบของ กทม.

ส่วนที่เหลืออีก 11 กิโลเมตร กรมทางหลวง จะรับช่วงต่อในพื้นที่จังหวัดสมุทรปราการ เริ่มจากถนนร่มเกล้า อ่อนนุช ถึงถนนกิ่งแก้ว โดยการเรียงกระสอบทราย จะแบ่งการเรียงออกเป็นสองแนวทาง คือ เรียงที่เกาะกลางถนน เนื่องจากเป็นพื้นที่ที่มีความสูงพอสามารถกั้นน้ำได้ระดับหนึ่ง แต่หากจุดใดไม่มีเกาะกลางถนนจะใช้วิธีการเรียงบนฟุตบาทแทนโดยให้ความสูงอยู่ที่ 3 เมตร จากระดับน้ำทะเลปานกลาง และ ขอให้ประชาชนที่จะสัญจรมายังบริเวณดังกล่าว หลีกเลี่ยงเส้นทางการจราจร เพราะกทม.จะปิดช่องทางการจราจรจำนวนหนึ่งช่องทาง ทั้งขาเข้าและขาออก เพื่อให้สะดวกต่อการปฏิบัติงานของเจ้าหน้าที่

ส่วนการหารือร่วมกับผู้ประกอบการนิคมอุตสาหกรรมลาดกระบัง เพื่อหาแนวทางร่วมกันป้องกันน้ำท่วม ในพื้นที่เศรษฐกิจของกรุงเทพฝั่งตะวันออก ซึ่งมีกว่า 231 แห่ง และ มีมูลค่าการลงทุนกว่า 89,000 ล้านบาท 

 
ผู้ว่าฯกทม. รู้สึกวางใจ เนื่องจากนิคมฯ ได้เตรียมรับมือด้วยการสร้างคันกั้นน้ำไว้แล้วสูงถึง 3.50 เมตร แต่ที่น่าห่วงคือความแข็งแรงของแนวคันกั้นน้ำว่า จะสามารถรับแรงดันของน้ำได้มากน้อยแค่ไหน นอกจากนี้ผู้ประกอบการยังต้องการทราบข้อมูลที่แน่นอนของน้ำที่จะไหลมายังนิคมฯเพื่อตั้งรับกับสถานการณ์ที่จะเกิดขึ้น
 
พร้อมกันนี้ขอให้มั่นใจในเรื่องความปลอดภัยว่าจะไม่มีสารพิษปนเปื้อนออกมา หากเกิดน้ำท่วมในนิคมอุตสาหกรรมฯ สำหรับแนวทางการระบายน้ำบริเวณถนนวิภาวดีนั้น ยังไม่สามารถดำเนินการได้ เนื่องจากปริมาณน้ำในคลองเปรมประชากร และ คลองรังสิต ยังคงเพิ่มสูงขึ้น ขณะเดียวกัน กทม. เตรียมอพยพผู้ประสบภัยจากดอนเมือง กระจายไปยังศูนย์พักพิงแห่งอื่น หลังจากน้ำเริ่มเข้าท่วมพื้นที่ของสนามบินดอนเมืองแล้ว"
25/10/2011,https://www.thaipbs.or.th/news/content/41803,"ผู้อำนวยการศูนย์ปฎิบัติการช่วยเหลือผู้ประสบอุทุกภัย ( ศปภ.) ยอมรับว่า ไม่มั่นใจในสถานการณ์น้ำในกรุงเทพฯ และ เตรียมหาสถานที่ทำงาน ศปภ.ใหม่ หากน้ำท่วมสูงที่ดอนเมือง โดยเบื้องต้นได้สั่งการย้ายผู้ประสบอุทกภัยทั้งหมดที่อยู่ในศูนย์พักพิงสนามบินดอนเมืองแล้ว
จากสถานการณ์น้ำที่ท่วมสูงบริเวณถนนวิภาวดีรังสิต หน้าสนามบินดอนเมือง ซึ่งเป็นที่ตั้งของศูนย์ปฎิบัติการช่วยเหลือผู้ประสบอุทุกภัย หรือ ศปภ. ทำให้ พล.ต.อ.ประชา พรหมนอก ในฐานะผู้อำนวยการ ศปภ.สั่งการให้เจ้าหน้าที่เคลื่อนย้ายผู้ประสบอุทกภัยจำนวนประมาณ 4,000 คน ที่อพยพมาอยู่ที่ศูนย์พักพิงในสนามบินดอนเมืองไปยังวิทยาลัยพลศึกษาจังหวัดชลบุรี โดยประสานให้บริษัท ขนส่ง หรือ บขส.มาเคลื่อนย้ายประชาชนให้แล้วเสร็จภายใน 3-4 ชั่วโมง

ส่วนที่ทำการของ ศปภ.ขณะนี้จะยังไม่เปลี่ยนแปลง แต่ยอมรับว่า อาจจะต้องประสานหาสถานที่ใหม่เพื่อความเหมาะสมต่อไปเนื่องจากสถานการณ์น้ำขณะนี้ไม่น่าไว้วางใจ

 
พล.อ.ยุทธศักดิ์ ศศิประภา รัฐมนตรีว่าการกระทรวงกลาโหม เรียกประชุมผู้บัญชาการเหล่าทัพ เพื่อหารือมาตรการป้องกันพื้นที่สำคัญตามคำสั่งคณะรัฐมนตรีได้แก่พระบรมมหาราชวัง พระตำหนักจิตลดารโหฐาน และ ที่ประทับพระบรมวงศานุวงศ์ รวมทั้งโรงพยาบาลศิริราช
 
นอกจากนี้ให้สนับสนุนการอพยพประชาชนโดยให้มีผู้รับผิดชอบตามแผน ขณะที่ผู้บัญชาการทหารอากาศได้เฝ้าติดตามสถานการณ์น้ำท่วมในพื้นที่กองบิน 6 ดอนเมืองทุกชั่วโมง เพื่อประเมินการเคลื่อนย้ายอากาศยานภายในกองบิน 6 ดอนเมือง และ หากมีน้ำเข้าท่วมในพื้นที่ระดับสูงจะมีการอพยพครอบครัวกำลังพลไปยังพื้นที่ที่ปลอดภัย
 
ส่วนที่ประชุมคณะรัฐมนตรีมีมติให้วันที่ 27,28, และ 31 ตุลาคมนี้เป็นวันหยุดราชการ ในพื้นที่ 21 จังหวัดที่ประสบอุทุกภัย รวมถึงกรุงเทพมหานคร ยกเว้นข้าราชการระดับสูงที่ต้องอยู่ช่วยงานของรัฐบาล และผู้ที่ทำหน้าที่ดูแลผู้ประสบอุทกภัยทั้งพนักงานเกี่ยวกับการระบายน้ำ การประปา และการไฟฟ้า ที่ห้ามหยุดงาน และได้เลื่อนเปิดเรียนไปเป็นวันที่ 15 พฤศจิกายน
 
นอกจากนี้ครม.ยังมีมติอนุมัติมาตรการทางการเงิน เพื่อรองรับเยียวยา ฟื้นฟู และขับเคลื่อนในกระบวนการทางเศรษฐกิจ เป็นวงเงิน 325,000 ล้านบาท และออกมาตรการควบคุมราคาสินค้าจำนวน 12 รายการ อาทิ น้ำดื่ม เสื้อชูชีพ รวมถึงเทียนไข รองเท้าบูท เครื่องนอน ถังน้ำ เครื่องสูบน้ำ เป็นต้น"
25/10/2011,https://www.thaipbs.or.th/news/content/41793,"สถานการณ์น้ำที่ไหลเข้ายังพื้นที่ของสนามบินดอนเมืองทำให้สายการบินที่ยังคงให้บริการอยู่ที่สนามบินทั้ง 2 สายการบินตัดสินใจยุติการให้บริการ เพราะประเมินว่าน้ำที่ไหลเข้าท่วมพื้นที่อาจจะทำให้สนามบินต้องปิดให้บริการ
ภายหลังจากที่มีน้ำไหลเข้าไปพื้นที่ทางตอนเหนือของสนามบินดอนเมืองซึ่งเป็นคลองติดกับกองทัพอากาศ อยู่ห่างจากรันเวย์เพียง 50-100 เมตรทำให้ 2 สายการบินที่ยังให้บริการ ทั้งนกแอร์ และ โอเรียนท์ไทย แอร์ไลน์ ตัดสินใจยุติการบินที่สนามบินดอนเมืองชั่วคราว

 
ทั้งนี้ น.อ. กันต์พัฒน์ มังคละศิริ ผู้อำนวยการการท่าอากาศยาน ยังคงยืนยันว่าสถานการณ์ที่สนามบินดอนเมืองยังไม่วิกฤต แต่ทั้งนี้ขึ้นอยู่กับสายการบินพาณิชย์ทั้งสองสาย
 
สายการบินนกแอร์ยุติการให้บริการการบินที่สนามบินดอนเมืองตั้งแต่เมื่อช่วงเที่ยงที่ผ่านมา พร้อมกับเริ่มทะยอยนำเครื่องบินของสายการบินบางส่วนไปไว้ที่สนามบินอู่ตะเภาแล้ว โดยนกแอร์จะหยุดให้บริการบินไปจนถึงวันที่ 1 พ.ย. ขณะที่สายการบินโอเรียนท์ ไทย แอร์ไลน์ ประกาศหยุดให้บริการตั้งแต่เมื่อเวลา 15.00 น.ที่ผ่านมา แต่จะเปลี่ยนไปใช้สนามบินสุวรรณภูมิแทน"
25/10/2011,https://www.thaipbs.or.th/news/content/41746,"ครม.อนุมัติวงเงินสินเชื่อดอกเบี้ยต่ำให้ผู้ประกอบการภาคอุตสาหกรรมจำนวน 225,025 ล้านบาท พร้อมขยายสิทธิประโยชน์ในด้านการลงทุน เพื่อจะดึงนักลงทุนในประเทศ
วงเงินสินเชื่อดอกเบี้ยต่ำเพื่อช่วยเหลือภาคอุตสาหกรรม ที่คณะรัฐมนตรีอนุมัติ จะแบ่งเป็นสองส่วน คือ อุตสาหกรรมขนาดกลางและขนาดย่อม หรือ เอสเอ็มอี จำนวน 210,000 ล้านบาท และ ผู้ประกอบการในนิคมอุตสาหกรรมต่าง ๆ 15,000 ล้านบาท โดยคิดอัตราดอกเบี้ยร้อยละ 3 เป็นระยะเวลา 3 ปี สำหรับแหล่งเงินทุนจะนำมาจากหลายส่วน เช่น ธนาคารพาณิชย์ 20,000 ล้านบาท ธนาคารออมสิน 20,000 ล้านบาท และบรรษัทประกันสินเชื่ออุตสาหกรรมขนาดย่อม 120,000 ล้านบาท ทั้งนี้เพื่อดึงดูดให้นักลงทุนไม่ย้ายฐานการผลิตไปจากประเทศไทย

 
นายวรรณรัตน์ ชาญนุกูล รัฐมนตรีว่าการกระทรวงอุตสาหกรรม ระบุว่า จะขยายสิทธิประโยชน์ให้แก่นักลงทุนมากขึ้น เช่น การยกเว้นภาษีอากรขาเข้าทั้งเครื่องจักรและวัตถุดิบ โดยให้สิทธิประโยชน์แก่นักลงทุนทุกกลุ่ม นอกเหนือจากนักลงทุนที่ได้สิทธิประโยชน์จากสำนักงานคณะกรรมการส่งเสริมการลงทุนเดิม"
25/10/2011,https://www.thaipbs.or.th/news/content/41759,"เพื่อแก้ไขปัญหาสินค้าหลายรายการที่เริ่มขาดแคลนในช่วงภาวะน้ำท่วม กระทรวงพาณิชย์เตรียมนำเข้าสินค้าจำเป็นใน 3 กลุ่ม รองรับความต้องการของประชาชน โดยจะนำเข้าจากประเทศในกลุ่มอาเซียน
สินค้าที่กระทรวงพาณิชย์จะนำเข้าจากกลุ่มประเทศอาเซียน ประกอบด้วย 3 กลุ่มสินค้า คือ กลุ่มอาหารและเครื่องดื่ม เช่น น้ำดื่ม ปลากระป๋อง ไข่ไก่ กลุ่มของใช้ เช่น ผ้าอนามัย กระดาษ ทิชชู สบู่ และกลุ่มเครื่องกรองน้ำ โดยจะสามารถนำเข้าสินค้ามาจำหน่ายในประเทศได้ ภายใน 1 สัปดาห์ ในวิธีการทะยอยนำเข้า ส่วนปริมาณที่จะนำเข้ามานั้น ทางสภาอุตสาหกรรมจะประเมินความต้องการของตลาดก่อน

 
นางวัชรี วิมุกตายน อธิบดีกรมการค้าภายใน ระบุว่าจากปัญหาขาดแคลนสินค้าในขณะนี้ทำให้รัฐบาลมีความจำเป็นต้องเปิดช่องทางพิเศษสำหรับนำเข้าสินค้าจากต่างประเทศ ในส่วนของน้ำดื่มนั้น กรมการค้าภายในได้ประสานให้ผู้ผลิตเพิ่มปริมาณผลิตมากขึ้น และสนับสนุนให้ประชาชนใช้เครื่องกรองน้ำ เนื่องจากสินค้าน้ำดื่มมีปัญหาหนัก ทั้งบริษัทผู้ผลิต และบริษัทบรรจุขวดน้ำพลาสติก."
25/10/2011,https://www.thaipbs.or.th/news/content/41787,"รัฐบาลสรุปยอดเงินบริจาคกว่า 252 ล้านบาท และ สิ่งของช่วยเหลือผู้ประสบผู้ประสบอุทกภัย 23 จังหวัด ขณะที่ ศปภ.ยืนยันน้ำประปา และ ไฟฟ้า เตรียมพร้อมแก้ปัญหาเพื่อให้บริการผู้อุปโภคบริโภค
นายวิม รุ่งวัฒนะจินดา โฆษก ศปภ. แถลงยืนยันว่า รัฐบาลมีแผนและมาตรการในการเตรียมความพร้อม เพื่อให้บริการสาธารณูปโภค ไฟฟ้า และน้ำประปา เพื่ออุปโภคบริโภคในช่วงอุทกภัย

นายเจริญ ภัสระ ผู้ว่าการประปานครหลวง  กล่าวถึงการผลิตน้ำประปากรุงเทพฯ นนทบุรี สมุทรปราการ ในช่วงอุทกภัยว่า ได้ปรับปรุงระบบการผลิตเพิ่มขึ้นเป็นพิเศษให้อยู่ในมาตรฐานความปลอดภัยของผู้อุปโภคบริโภค ปราศจากแบคทีเรีย และโรคต่าง ๆ ส่วนสีและกลิ่นน้ำประปาด้อยคุณภาพได้แก้ปัญหาไปแล้วในหลายพื้นที่ ส่วนที่กำลังแก้ปัญหา คือ ย่านฝั่งธนบุรี ที่น้ำจากคลองหลายแห่งได้รับผลกระทบจากน้ำท่วม แต่จะนำน้ำจากแม่น้ำแม่กลองมาผลิตเพื่อแก้ปัญหาได้ภายใน 1 วัน พร้อมยืนยันว่า น้ำประปาที่ใช้บริโภคยังมีเพียงพอต่อความต้องการของประชาชน โดยเฉพาะในพื้นที่กรุงเทพฯ ชั้นใน 

 
นายพิชัย สงวนไชยไผ่วงศ์ รองผู้ว่าการระบบจำหน่ายไฟฟ้านครหลวง ยืนยัน การจ่ายไฟใน กทม.และ ปริมณฑลมีเพียงพอ แม้จะเกิดภาวะน้ำท่วมขัง และ มีระบบตรวจสอบการจ่ายไฟในพื้นที่ชุมชน และ ถนน ต่างๆ ขณะเดียวกันยังมีระบบดูระดับน้ำในสถานีไฟฟ้าต่าง ๆ รวมถึงมีกล้องวงจรปิดตรวจสอบการขัดข้องการผลิตไฟฟ้าเพื่อแก้ไขได้ทันสถานการณ์
 
ขณะที่ นางฐิติมา ฉายแสง โฆษกประจำสำนักนายกรัฐมนตรี  เปิดเผยในเอกสารสรุปยอดเงินและสิ่งของบริจาคเพื่อช่วยเหลือผู้ประสบอุทกภัยตั้งแต่วันที่ 8-24 ตุลาคม เป็นเงินจำนวน 252,826,352 บาท และ สิ่งของจำนวน 8,396,246 ชิ้น โดยได้แจกจ่ายสิ่งของไปช่วยเหลือผู้ประสบอุทกภัย ในพื้นที่ 23 จังหวัด รวมของบริจาค 4,749,361 แพ็ค อาทิ ข้าวสาร เครื่องดื่ม น้ำดื่ม บะหมี่ อาหารแห้ง อาหารกระป๋อง น้ำมันพืช เสื้อชูชีพ เวชภัณฑ์ ถุงยังชีพ เรือ และ อื่นๆ "
26/10/2011,https://www.thaipbs.or.th/news/content/41966,"สถานการณ์น้ำท่วมในประเทศไทย ล่าสุดมีรายงานว่า รัฐบาลญี่ปุ่นเตรียมส่งผู้เชี่ยวชาญเรื่องน้ำช่วยเหลือพร้อมเสนอเงินให้เปล่าช่วยฟื้นฟูประเทศไทย
มีรายงานจากสถานีโทรทัศน์เอ็นเอชเคของญี่ปุ่น ระบุว่า รัฐบาลญี่ปุ่นกำลังวางแผนช่วยเหลือสถานการณ์น้ำท่วมในประเทศไทย โดยเตรียมส่งผู้เชี่ยวชาญควบคุมน้ำท่วมมาที่ประเทศไทยเพื่อลงพื้นที่ที่ได้รับผลกระทบ และ ให้คำปรึกษาการผันน้ำออกสู่ทะเลโดยเร็ว

รวมถึงการเตรียมเสนอความช่วยเหลือทางการเงินแบบให้เปล่าแก่รัฐบาลไทย เพื่อใช้จ่ายในการฟื้นฟูประเทศหลังน้ำลด รวมไปถึงการช่วยเหลือฟื้นฟูในระยะกลางและระยะยาวด้วย โดยเป็นการตอบแทนที่ประเทศไทยเคยส่งความช่วยเหลือให้ญี่ปุ่น หลังประสบภัยแผ่นดินไหว และ สึนามิ เมื่อเดือนมีนาคมที่ผ่านมา"
26/10/2011,https://www.thaipbs.or.th/news/content/41967,"หลังจากที่กรุงเทพมหานครต้องปิดศูนย์พักพิงผู้ประสบภัยน้ำท่วม 5 แห่ง ในเขตดอนเมือง แต่ได้รับการสนับสนุนจากสถาบันการศึกษา 6 แห่ง เปิดเป็นศูนย์พักพิง เพื่อรองรับผู้ประสบภัยเพิ่ม
สถาบันการศึกษาที่เปิดเป็นศูนย์พักพิงผู้ประสบภัยน้ำท่วมเพิ่มเติมอีก 6 แห่ง ได้แก่ มหาวิทยาลัยรามคำแหง มหาวิทยาลัยเกษมบัณฑิต มหาวิทยาลัยธุรกิจบัณฑิตย์ มหาวิทยาลัยนอร์ทกรุงเทพ สถาบันเทคโนโลยีพระจอมเกล้า เจ้าคุณทหารลาดกระบัง และ สถาบันเทคโนโลยีพระจอมเกล้า พระนครเหนือ ซึ่ง สามารถรับผู้ประสบภัยมากถึง 12,000 คน

ก่อนหน้านี้กรุงเทพมหานคร เปิดศูนย์พักพิงเพื่อผู้ประสบภัยทั้งหมด 189 แห่ง และ ได้รับผู้ประสบภัยเข้าพักพิง 6,013 คน แต่ขณะนี้ต้องสั่งปิดศูนย์ไป 5 แห่ง ในพื้นที่เขตดอนเมืองเนื่องจากถูกน้ำท่วม โดยได้มีการย้ายผู้ประสบภัยจากศูนย์ที่ปิดไปอยู่ที่โรงเรียนไทยนิยมสงเคราะห์ และ โรงเรียนประชานิเวศน์แทน"
26/10/2011,https://www.thaipbs.or.th/news/content/41971,"วันนี้พื้นที่เสี่ยงถูกน้ำท่วมประกอบด้วย เขตหลักสี่ บางเขน คลองสามวา และ หนองจอก ส่วนพรุ่งนี้ ( 27 พ.ค.) บางซื่อ จตุจักร ลาดพร้าว คันนายาว บึงกุ่ม และ มีนบุรี
  

<"""">
รศ.ดร.เสรี ศุภราทิตย์ ผอ.ศูนย์พลังงานเพื่อสิ่งแวดล้อม อุทยานสิ่งแวดล้อมนานาชาติสิรินธร เปิดเผยถึงพื้นที่เสี่ยงจะถูกนำท่วมวันนี้ ( 26 ต.ค.) ( ตามภาพที่ 1) ประกอบด้วย เขตหลักสี่ บางเขน คลองสามวา และ หนองจอก ส่วนพื้นที่เสี่ยงที่จะถูกน้ำท่วมวันพรุ่งนี้ ( 27 ต.ค.) (ตามภาพ1) ประกอบด้วย บางซื่อ จตุจักร ลาดพร้าว คันนายาว บึงกุ่ม และ มีนบุรี ส่วนพื้นที่สีฟ้าทั้งหมดคือพื้นที่ที่ถูกน้ำท่วม 

 

<"""">
 
ส่วนภาพที่ 2 คือภาพพื้นที่ที่คาดการณ์ว่า จะถูกน้ำท่วมในพื้นที่กรุงเทพมหานคร "
26/10/2011,https://www.thaipbs.or.th/news/content/41984,"บขส.เตรียมปรับแผนการเดินรถเพื่อรับมือสถานการณ์น้ำท่วม โดยอาจย้ายสถานที่ให้บริการไปที่สายใต้ใหม่
จากประกาศวันหยุดต่อเนื่อง 5 วันของรัฐบาล ซึ่งประชาชนอาจจะมีการเดินทางออกต่างจังหวัดในช่วงสถานการณ์น้ำท่วมกรุงเทพฯ นายวุฒิชาติ กัลยาณมิตร กรรมการผู้จัดการบริษัทขนส่ง จำกัด หรือ บขส. ระบุถึงการเตรียมรถเพื่อให้บริการผู้ที่ต้องการเดินทางกลับภูมิลำเนา โดยได้มีการตรวจสอบและได้ประสานเส้นทางเดินรถอย่างต่อเนื่อง เพื่อให้การเดินทางเป็นไปด้วยความปลอดภัย

ส่วนสถานการณ์น้ำท่วมเส้นทางยืนยันว่าการเดินทางยังสามารถทำได้ แต่อาจจะต้องเสียเวลาที่ต้องเดินรถอ้อมเส้นทางบ้าง

สำหรับสถานการณ์น้ำท่วมในพื้นที่กรุงเทพฯ หากน้ำท่วมในพื้นที่ให้บริการของ บขส. หมอชิต จนไม่สามารถให้บริการได้บขส.จะนำรถไปให้บริการที่สถานีขนส่งสายใต้ใหม่ถนนบรมราชชนนีแทน

"
26/10/2011,https://www.thaipbs.or.th/news/content/41985,"สำนักการระบายน้ำกรุงเทพมหานครสรุปภาพรวมสถานการณ์น้ำในคลองต่าง ๆ ของกรุงเทพฯเป็นปกติมีเพียงคลองเปรมประชากร ช่วงดอนเมืองที่น้ำสูงล้นตลิ่ง
ระดับน้ำคลองเปรมประชากรที่มีระดับสูงจนล้นตลิ่งอยู่บริเวณช่วงหน้าสถานีตำรวจนครบาลดอนเมือง ส่วนคลองอื่น ๆ ในกรุงเทพมหานครยังปกติ ขณะที่ระดับน้ำคลองทวีวัฒนา ด้านนอกฝั่งนนทบุรี คงที่อยู่ 2.09 เมตร จากระดับน้ำทะเลปานกลาง และที่คลองรังสิตช่วงคลอง 1 มีรายงานระดับน้ำสูงขึ้นอีกเกือบ 2 เซนติเมตร ขณะที่ระดับน้ำที่ประตูระบายน้ำคลองสองสูงขึ้นจากเมื่อวาน

โดยภาพรวมของการเฝ้าระวังสถานการณ์น้ำกรุงเทพมหานครอยู่ที่เขตบางเขน สายไหม ลาดกระบัง คันนายาว มีนบุรี คลองสามวา หนองจอก บางพลัด และ ทวีวัฒนา

สำหรับปริมาณน้ำแม่น้ำเจ้าพระยา ที่เขื่อนเจ้าพระยา และ พระรามหก อยู่ที่ 3,645 ลูกบาศก์เมตรต่อวินาที ลดลงจากเมื่อวาน 140 ลูกบาศก์เมตรต่อวินาที ส่วนสถานการณ์น้ำทุ่ง มีรายงานว่าเริ่มหลากเข้าสู่คลองหกวาสายล่างแล้ว"
26/10/2011,https://www.thaipbs.or.th/news/content/42022,"กระทรวงอุตสาหกรรมเตรียมขยายสิทธิประโยชน์ให้นักลงทุนต่างชาติที่ได้รับผลกระทบจากน้ำท่วม ขณะที่หอการค้าต่างประเทศยื่นข้อเสนอต่อรัฐบาลไทย 4 ข้อ หลังสถานการณ์น้ำลด
ผลกระทบจากน้ำท่วมครั้งนี้หอการค้าต่างประเทศเสนอความต้องการต่อรัฐบาล 4 เรื่องคือ 1.เร่งสูบน้ำออกจากเขตอุตสาหกรรมหลังน้ำลด พร้อมขอให้จัดหานักประดาน้ำเพื่อกู้เครื่องจักรเพื่อให้เริ่มกระบวนการผลิตโดยเร็ว 2.ให้มีแผนแม่บทแก้ปัญหาน้ำท่วมระยะยาว เพื่อสร้างความเชื่อมั่นให้กับนักลงทุนต่างประเทศ 3.ผ่อนปรนระเบียบให้ช่างเทคนิค และ บุคคลากรต่างประเทศเข้ามาฟื้นฟูระบบการผลิต รวมถึงความรวดเร็วในการชดเชยค่าเสียหาย และ การเบิกจ่ายวงเงินฟื้นฟู และ 4. ขอให้สมาคมธนาคารไทยสนับสนุนสินเชื่ออย่างเต็มที่

 
ขณะที่กระทรวงอุตสาหกรรมเตรียมพิจารณาขยายสิทธิประโยชน์ให้นักลงทุนต่างชาติที่ได้รับผลกระทบ รวมถึงบางรายที่แม้ไม่ประสบปัญหาน้ำท่วม แต่ขาดแคลนวัตถุดิบ หรือ ชิ้นส่วนสำหรับการผลิต ทั้งนี้อาจยกเว้นอากรขาเข้าสำหรับชิ้นส่วนที่ไม่สามารถผลิตในประเทศได้
 
นายพงษ์ศักดิ์ อัสสกุล ประธานสภาหอการค้าแห่งประเทศไทย เรียกร้องรัฐบาลประสานงานภาคเอกชน เนื่องจากมีบางโรงงานสามารถผลิตสินค้าได้แต่มีอุปสรรคเรื่องการขนส่ง"
26/10/2011,https://www.thaipbs.or.th/news/content/42023,"สายการบินนกแอร์เตรียมเปิดให้บริการที่สนามบินสุวรรณภูมิตั้งแต่วันพรุ่งนี้ ( 27 ต.ค.) เป็นต้นไป เบื้องต้นจะให้บริการจนถึงวันที่ 10 พฤศจิกายน และ จะประเมินสถานการณ์น้ำท่วมเป็นระยะ
ขณะนี้เจ้าหน้าที่ของสายการบินนกแอร์เริ่มทยอยนำอุปกรณ์ไปติดตั้งที่สนามบินสุวรรณภูมิแล้วเพื่อรองรับขั้นตอนการเช็คอิน ก่อนที่จะเปิดให้บริการประชาชนเที่ยวบินแรกในวันพรุ่งนี้ ( 27 ต.ค.) ตั้งแต่เวลา 06.00 น.เป็นต้นไป โดยจะเตรียมเครื่องบินให้บริการ 3 ลำ และ จะเพิ่มเป็น 6 ลำในวันศุกร์ คิดเป็นสัดส่วนการบินร้อยละ 90 ของการให้บริการตามปกติ

 
ทั้งนี้เบื้องต้นสายการบินนกแอร์จะให้บริการที่สนามบินสุวรรณภูมิไปจนถึงวันที่ 10 พ.ย.นี้ ขณะที่สายการบินโอเรียนท์ไทย แอร์ไลน์ ให้บริการที่สนามบินเต็มรูปแบบตั้งแต่วันนี้แล้ว และ ยังไม่ชัดเจนว่า จะให้บริการที่สนามบินสุวรรณภูมิจนถึงเมื่อไหร่
 
ศูนย์ข้อมูลที่สนามบินสุวรรณภูมิให้ข้อมูลว่า ตลอด 2 วันที่นี้ผู้โดยสายทั้งชาวไทยและชาวต่างชาติให้ความสนใจสอบถามข้อมูลสถานการณ์น้ำ เพราะเกรงว่าจะได้รับความไม่สะดวกในการเดินทาง หากเกิดน้ำท่วมบริเวณสนามบินสุวรรณภูมิ
"
26/10/2011,https://www.thaipbs.or.th/news/content/42035,"รัฐบาล และ กองทัพลงพื้นที่ตรวจแนวคันกั้นน้ำโรงพยาบาลศิริราช โดย พล.อ.ประยุทธ์ จันทร์โอชา เปิดเผยว่า พระบาทสมเด็จพระเจ้าอยู่หัว ทรงแนะให้น้ำไหลตามธรรมชาติ และ ทรงรับสั่งให้ดูแลทุกพื้นที่อย่างทั่วถึง ขณะที่นายกรัฐมนตรี ย้ำที่จะประเมินสถานการณ์น้ำแบบวันต่อวัน และ ยืนยันถึงแผนการป้องกันน้ำท่วมในพื้นที่พระบรมมหาราชวัง และ เขตพระราชฐานอย่างดีที่สุดแล้ว
เมื่อช่วงเย็นที่ผ่านมานายกรัฐมนตรี พร้อมด้วยผู้บัญชาการทหารบก และ ผู้บัญชาการทหารเรือ รวมถึง นพ.ธีรวัฒน์ กุลทนันทน์ คณบดี คณะแพทย์ศาสตร์ศิริราชพยาบาล มหาวิทยาลัยมหิดล ร่วมตรวจคันกั้นน้ำริมเจ้าพระยา ที่บริเวณหอสมุดศิริราช พร้อมหารือแผนอพยพผู้ป่วย กรณีน้ำล้นเข้าท่วมพื้นที่ โดยมีแผนอพยพไปโรงพยาบาลสิริกิติ์, โรงพยาบาลหัวหิน, โรงพยาบาลราชบุรี และโรงพยาบาลกาญจนบุรี

โดยนายกรัฐมนตรี กล่าวยืนยันถึงการเตรียมพร้อมในแผนการป้องกันน้ำท่วมพื้นที่พระบรมมหาราชวังและเขตพระราชฐาน แต่ยอมรับว่ายังคงห่วงประชาชนในพื้นที่โดยรอบแม่น้ำเจ้าพระยา โดยเฉพาะพื้นที่ลุ่มต่ำฝั่งตะวันออก เนื่องจากปริมาณน้ำมาก 

ขณะที่ ผู้บัญชาการทหารบก ยืนยันที่จะช่วยเหลือประชาชนอย่างสุดความสามารถ และ ดูแลเขตพระราชฐานตามที่ได้รับมอบหมายอย่างเต็มที่ แต่ระบุว่า ไม่ได้รับอนุญาตจากสำนักพระราชวังที่จะทำแนวกั้นน้ำแบบหลังเต่า หรือ ทางลาดโค้ง เนื่องจากตามแนวพระราชดำริ พระบาทสมเด็จพระเจ้าอยู่หัว ทรงรับสั่งให้น้ำไหลตามธรรมชาติและดูแลประชาชนทุกพื้นที่อย่างทั่วถึง
 
นายกรัฐมนตรีระบุที่จะประเมินสถานการณ์น้ำแบบวันต่อวัน และ ขอเวลาพิจารณาการย้ายศูนย์ปฏิบัติการช่วยเหลือผู้ประสบอุทกภัยหรือ ศปภ.ในวันพรุ่งนี้ ( 27 ต.ค.) แต่เบื้องต้นกำชับให้เจ้าหน้าที่ดูแลผู้อพยพที่ต้องการย้ายที่พักพิงชั่วคราวแล้ว แต่ศูนย์กลางการประชุมและการบริหารยังคงอยู่ที่สนามบินดอนเมืองเช่นเดิม โดยปฏิเสธเหตุผลที่ไม่ย้ายหรือปิดศูนย์ที่ดอนเมือง เพราะกลัวเสียหน้าหรือเกี่ยวกับประเด็นทางการเมือง แต่พื้นที่โดยรอบยังสามารถทำงานได้
ส่วนการประชุม ครม.เงา พรรคประชาธิปัตย์ นายอภิสิทธิ์ เวชชาชีวะ หัวหน้าพรรคประชาธิปัตย์ พร้อมด้วยรัฐมนตรีเงาของพรรค แถลงข้อเสนอให้รัฐบาลทบทวนการระบายน้ำลงสู่ทะเล ในช่องทาง 3 ช่องทาง อย่างสมดุล ประกอบด้วยการระบายลงแม่น้ำท่าจีน แม่น้ำเจ้าพระยา และ แม่น้ำบางประกง หลังพบว่า การระบายน้ำทางฝั่งตะวันออกไม่ได้ดำเนินการอย่างเต็มที่จึงเป็นการเพิ่มภาระมายังแม่น้ำเจ้าพระยาเกินความเป็นจริง ซึ่งทำให้เกิดความเสี่ยงในกรุงเทพมหานคร โดยเฉพาะพื้นที่ชั้นใน และย้ำให้เร่งตัดสินใจภายใน 5-7 วัน "
26/10/2011,https://www.thaipbs.or.th/news/content/42038,"ผู้ว่าฯ กทม.ประกาศพื้นที่เสี่ยงน้ำท่วมเพิ่มอีก 2 เขตคือ ลาดพร้าว และ วังทองหลาง ทำให้มีพื้นที่เสี่ยงน้ำท่วมแล้วทั้งหมด 14 เขต พร้อมกันนี้ยังได้ประเมินสถานการณ์ว่า อาจจะมีน้ำท่วมกทม.ทั้ง 50 เขต มีระดับน้ำตั้งแต่ 30 เซนติเมตรถึง 1.50 เมตร และ ท่วมขังนาน 1 เดือน
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครประกาศพื้นที่เสี่ยงน้ำท่วมจาก 12 เขต เพิ่มอีก 2 เขตได้แก่ ลาดพร้าว และวังทองหลาง เนื่องจากระดับน้ำที่ประตูระบายน้ำคลองสอง เขตสายไหม เพิ่มสูงขึ้นจากเมื่อวานนี้ 10 เซนติเมตรทำให้น้ำล้นคันกั้นน้ำแล้ว ซึ่งน้ำจะไหลลงคลองลาดพร้าว และ ทำให้พื้นที่ลาดพร้าวและวังทองหลางได้รับผลกระทบ

พร้อมกันนี้กทม.ประเมินสถานการณ์แล้วว่า น้ำอาจจะท่วมทั้ง 50 เขต และ จะมีระดับน้ำสูง 30 เซนติเมตรถึง 1 เมตร 50 เซนติเมตร และ สูงต่ำแตกต่างกันในแต่ละพื้นที่ และจะท่วมขังนาน 1 เดือน และตั้งแต่คืนนี้จนถึงคืนพรุ่งนี้ ต้องเฝ้าระวังเป็นพิเศษ เนื่องจากน้ำจากคลองหกวาสายไหมจะสูงขึ้นอย่างต่อเนื่อง ขณะเดียวกันมวลน้ำขนาดใหญ่จะกำลังเคลื่อนตัวเข้าพื้นที่เขตสายไหม

ผู้ว่าราชการกรุงเทพฯ ยังชี้แจงข้อสงสัยของประชาชนว่าทำไมน้ำในคลองสายหลักของกทม.ชั้นในทำไมจึงแห้ง โดยบอกว่า เป็นผลมาจากการดำเนินการระบายน้ำของประตูระบายน้ำบางเขนใหม่ ที่รับน้ำจากคลองเปรมประชากร และ คลองต่างๆที่อยู่ในพื้นที่ดอนเมือง หลักสี่ ก่อนเร่งระบายออกสู่เจ้าพระยา โดยขณะนี้น้ำที่อยู่ภายนอกสถานนีสูบน้ำ อยู่ที่ระดับบวก 2.40-2.50 เมตร จากระดับน้ำทะเลปานกลาง

ส่วนระดับน้ำที่อยู่ด้านในของสถานนีสูบน้ำอยู่ที่ 30 เซนติเมตร ทั้งนี้สาเหตุที่ กทม.ต้องทำการพร่องน้ำในคลองต่างๆ ให้ต่ำลงมาเพื่อใช้รับน้ำจากทางเหนือ และ ระบายลงสู่เจ้าพระยาในเร็วขึ้น เป็นวิธีการบริหารจัดการน้ำของกทม.

สำหรับสถานีสูบน้ำบางเขนใหม่สามารถระบายน้ำได้มากถึง 7 ล้านลูกบาศก์เมตรต่อวัน ขณะที่พื้นที่ฝั่งพระนคร มีสถานีสูบน้ำทั้งหมด 40 แห่ง ขณะนี้ดำเนินการสูบน้ำตลอด 24 ชั่วโมง สามารถระบายน้ำได้ 1,000 ลูกบาศก์เมตรต่อวินาที"
26/10/2011,https://www.thaipbs.or.th/news/content/42078,"ผู้ว่าราชการกรุงเทพมหานคร ระบุว่า คืนนี้เขตดอนเมือง และ บางพลัด เข้าขั้นวิกฤต ขอให้ประชาชนอพยพไปศูนย์พักพิงทันที ส่วนเขตวังทองหลวง และ ลาดพร้าว ให้ติดตามข่าวสารเป็นพิเศษ
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร(กทม.) แถลงสถานการณ์น้ำท่วมในพื้นที่ กทม. ว่า  คืนนี้กทม.มีเขตที่น่าเป็นห่วง และ เข้าขั้นวิกฤติ 2 เขต คือ ดอนเมือง และ บางพลัด ขอให้ประชาชนอพยพไปยังศูนย์พักพิงทันที ขณะเดียวกันขอความร่วมือประชาชนอย่ารื้อแนวคันกั้นน้ำโดยพลการ

 
อย่างไรก็ดีระดับน้ำในแม่น้ำเจ้าพระยาวันนี้ ( 26 ต.ค.) สูงสุด 2.38 ม. น้ำทะเลยังหนุนสูง ริมฝั่งแม่น้ำเจ้าพระยาและคลองต่อเนื่อง จึงต้องเฝ้าระวังเป็นพิเศษ ซึ่งระดับน้ำคลองสองสูงขึ้นอาจมีผลต่อเขตสายไหม และ อาจมีผลต่อเนื่องถึงเขตลาดพร้าว และวังทองหลาง กทม.จึงประกาศเขตเฝ้าระวังเพิ่ม คือ ลาดพร้าว และวังทองหลาง โดยขอให้ประชาชนติดตามข่าวสาร และเฝ้าระวังเป็นพิเศษ "
27/10/2011,https://www.thaipbs.or.th/news/content/42214,"ศปภ.รับข้อเสนอเจาะถนนเป็นเส้นทางระบายน้ำในพื้นที่กรุงเทพฯ ขณะที่นายกรัฐมนตรีสั่งหน่วยงานที่เกี่ยวข้องบินสำรวจ
น.ส.ยิ่งลักษณ์ ชินวัตร นายกรัฐมนตรี สั่งการให้เจ้าหน้าที่จากกรมทางหลวง กรมชลประทาน กรุงเทพฯ และ ผู้เชี่ยวชาญทางด้านน้ำ ขึ้นเฮลิคอปเตอร์บินสำรวจพื้นที่กรุงเทพมหานคร ก่อนพิจารณาเจาะถนนเพื่อเป็นเส้นทางระบายน้ำ

โดยเมื่อช่วงเช้าที่ประชุม ศปภ.ได้หารือกับกลุ่มวิศวกรจากภาคเอกชน ซึ่งเสนอแนวทางการเจาะถนน เบื้องต้นได้แก่ ถนนประชาร่วมใจ , ราษฎร์อุทิศ ,นิมิตรใหม่ , ฉลองกรุง และ บางนา-ตราด โดยจะเจาะแต่ละเส้นที่ความกว้างประมาณ 6 เมตร"
27/10/2011,https://www.thaipbs.or.th/news/content/42215,"กรมอุทกศาสตร์ รายงานระดับน้ำในแม่น้ำเจ้าพระยา เมื่อช่วงเช้าน้ำขึ้นสูงสุด 2.51 เมตรจับตาน้ำขึ้นเต็มที่อีกครั้งช่วง 17.18 น. วันนี้ ( 27 ต.ค.)
กรมอุทกศาสตร์กองทัพเรือ แจ้งสภาวะระดับน้ำในแม่น้ำเจ้าพระยา วัดที่บริเวณหน้ากองบัญชาการกองทัพเรือ น้ำขึ้นเต็มที่ เมื่อเวลา 07.07 น. อยู่ที่ 2.51 เมตร สูงกว่าระดับน้ำทะเลปานกลาง ทั้งนี้คาดว่าน้ำจะขึ้นเต็มที่อีกครั้งในเวลา 17.18 น. อยู่ที่ 2.50 เมตรสูงกว่าระดับทะเลปานกลาง และ จากปริมาณการระบายน้ำในปัจจุบัน

โดยคาดว่า ในช่วงน้ำทะเลหนุนสูงระหว่างวันที่ 28-31 ต.ค.นี้ ระดับน้ำในแม่น้ำเจ้าพระยาจะอยู่ที่ 2.65 เมตรสูงกว่าระดับน้ำทะเลปานกลาง และ สูงกว่าคันกั้นน้ำของกรุงเทพมหานคร

ก่อนหน้านี้ศูนย์เตือนภัยพิบัติแห่งชาติ ระบุภาวะน้ำทะเลหนุนสูงผิดปกติในช่วง 2-3 วันนี้เตือนประชาชนริม 2 ฝั่งแม่น้ำเจ้าพระยาติดตามสถานการณ์ใกล้ชิด พร้อมขอความร่วมมือประชาชนช่วยดูแลแนวคันกั้นน้ำให้ใช้งานได้ เพื่อให้แต่ละคลองเป็นเส้นทางระบายน้ำสูงทะเลได้อย่างสะดวก"
27/10/2011,https://www.thaipbs.or.th/news/content/42245,"สภากลาโหมมีมติกำหนด 4 แผนรับมือน้ำท่วม พร้อมจัดกำลังทหาร 50,000 นายช่วยอพยพประชาชนออกจากพื้นที่เสี่ยง
พ.อ.ธนาธิป สว่างแสง โฆษกกระทรวงกลาโหมแถลงผลการประชุมสภากลาโหมว่า ที่ประชุมมีมติกำหนดจัดทำแผนป้องกันพื้นที่สำคัญ ทั้งในกรุงเทพมหานคร และ ปริมณฑล ตามมติของคณะรัฐมนตรีทั้งหมด 4 ขั้นตอน คือ ป้องกัน , ดำรงสภาพ , อพยพคน และฟื้นฟู

ซึ่งขณะนี้กรุงเทพมหานครอยู่ในขั้นตอนที่ 1 คือการป้องกัน โดยจะใช้เจ้าหน้าที่ทหารทั้งหมด 50,000 นาย ในการช่วยอพยพ พร้อม เรือ 1,000 ลำ และรถบรรทุก 1,000 คัน ซึ่งใน 23 เขต ของกรุงเทพมหานคร ขณะนี้ ได้เตรียมจุดอพยพไว้แล้วกว่า 100 โรงเรียน เพื่อไว้รองรับประชาชนกว่า 10,000 คน โดยเฉพาะในเขตเสี่ยงภัยที่ ดอนเมือง สายไหม บางพลัด และทวีวัฒนา

ทั้งนี้ หากสถานการณ์มีความรุนแรงมากขึ้น ให้เป็นอำนาจการตัดสินใจของ นายปลอดประสพ สุรัสวดี รัฐมนตรีว่าการกระทรวงวิทยาศาสตร์และเทคโนโลยี ในการสั่งอพยพประชาชนในพื้นที่กรุงเทพมหานครทั้งหมด โดยประสานการทำงานร่วมกับกองทัพภาคที่ 1 กระทรวงมหาดไทย และกรุงเทพมหานคร"
27/10/2011,https://www.thaipbs.or.th/news/content/42282,"ผู้ว่าฯกทม.ประกาศให้ประชาชนในแขวงศาลาธรรมสพน์ เขตทวีวัฒนา อพยพทันที หลังในพื้นที่ถูกน้ำท่วมจำนวนมาก
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครประกาศให้แขวงศาลาธรรมสพน์ เขตทวีวัฒนา เป็นพื้นที่ต้องอพยพ เนื่องจากมีน้ำท่วมทั่วพื้นที่จำนวนมาก และในเย็นวันนี้ ( 27 ต.ค.) จะประชุมเพื่อประเมินสถานการณ์น้ำในเขตทวีวัฒนาว่าจะสามารถเปิดประตูระบายน้ำเพิ่มเพื่อเร่งระบายน้ำให้มากขึ้นได้หรือไม่ และ อาจจะต้องประกาศเป็นพื้นที่อพยพทั้งเขตหรือไม่

ทั้งนี้เบื้องต้นคาดว่า กทม. ยังควบคุมสถานการณ์ได้ แต่หากมีปริมาณน้ำเพิ่มขึ้นจะควบคุมสถานการณ์ยากจึงต้องประเมินเป็นระยะ ๆ"
27/10/2011,https://www.thaipbs.or.th/news/content/42288,"ความกังวลและความไม่มั่นใจของประชาชนต่อสถานการณ์น้ำท่วม ทำให้ผู้บริโภคแห่กักตุนสินค้ามากขึ้น ผู้ประกอบการรายใหญ่ ระบุว่า ความต้องการของประชาชนเพิ่มมากขึ้นถึง 10 เท่าทำให้รัฐบาลตัดสินใจน้ำเข้าน้ำดื่ม รวมถึงสินค้าจำเป็นบางอย่าง ซึ่งมีทั้งผู้เห็นด้วย และ ไม่เห็นด้วยกับมาตรการนำเข้าสินค้า
บริษัทบุญรอด เทรดดิ้ง จำกัด ผู้ผลิตน้ำดื่มรายใหญ่เพิ่มกำลังการผลิตเป็นวันละ 130,000 แพคเพื่อรองรับความต้องการที่มากขึ้น แม้โรงงานผลิตน้ำของบริษัทที่จังหวัดปทุมธานีได้รับผลกระทบจากน้ำท่วม แต่ยังมีโรงงานอีก 5 แห่งในจังหวัดต่าง ๆ ที่สามารถรองรับได้เพียงพอ พร้อมระบุว่า ขณะนี้ความต้องการน้ำดื่มเพิ่มขึ้นถึง 10 เท่า

ผู้จัดการฝ่ายการตลาดของบริษัทบุญรอด ระบุว่า เห็นด้วยที่รัฐบาลมีนโยบายนำเข้าน้ำดื่มเพื่อบรรเทาภาวะการขาดแคลนในช่วงเวลานี้ พร้อมมั่นใจว่า จะไม่กระทบการจำหน่ายน้ำดื่มของบริษัทเพราะเชื่อว่า จะยังได้เปรียบ เนื่องจากราคานำเข้าต้องมีราคาที่สูงกว่า เบื้องต้นร้านค้าสาขารายใหญ่อย่างบิ๊กซี และ ท็อป ซุปเปอร์มาร์เก็ต เตรียมจะนำเข้าน้ำดื่มจะประเทศเพื่อนบ้านแล้ว

 
ขณะที่นายกสมาคมค้าปลีก-ส่งไทย ไม่เห็นด้วยที่รัฐบาลจะนำเข้าสินค้าบางรายการ โดยระบุว่า ไทยในฐานะที่เป็นครัวของโลก มีศักยภาพที่จะผลิตอาหารได้เพียงพอ ซึ่งปัญหาที่เกิดขึ้นจะส่งผลกระทบเพียงระยะสั้น
 
ในสัปดาห์นี้สินค้านำเข้ากลุ่มแรกตามนโยบายของรัฐบาลจะประกอบด้วยน้ำดื่ม ไข่ไก่ บะหมี่กึ่งสำเร็จรูป และ ปลากระป๋องจากประเทศมาเลเซีย โดยจะลำเลียงผ่านการขนส่งทางรถที่ด่านสะเดา และ การขนส่งทางท่าเรือ"
31/10/2011,https://www.thaipbs.or.th/news/content/43012,"รองผู้ว่าฯ เผยว่า มีแนมโน้มที่ 22 เขตน้ำจะไม่ท่วมหลังจากที่ได้รื้อถอนประตูระบายน้ำคลอง 9-13 และ กรมชลฯได้เพิ่มเครื่องสูบน้ำที่คลองหกวาสายล่าง
นายธีระชน มโนมัยพิบูลย์ รองผู้ว่าฯกทม.เปิดเผยว่า จากการรื้อถอนประตูระบายน้ำคลอง 9-13 และกรมชลประทานได้เพิ่มเครื่องสูบน้ำที่สถานีสูบน้ำคลองหกวาสายล่าง (คลอง 13) เพื่อเร่งระบายน้ำลงแม่น้ำบางปะกงกว่าวันละกว่า 10 ล้านลบ.ม. ทำให้ระดับน้ำในคลองสองมีแนวโน้มดีขึ้น

ทั้งนี้ ล่าสุดมีแนวโน้มว่าจะทำให้ 22 เขตของกทม.กว่า 80% ที่น้ำจะไม่ท่วม ประกอบด้วย 1.เขตดินแดง 2.เขตพญาไท 3.เขตบึงกุ่ม 4.เขตบางซื่อ 5.เขตสะพานสูง 6.เขตวัฒนา 7.เขตบางกะปิ 8เขตประเวศ 9เขตสาทร 10.เขตราชเทวี

11.เขตทุ่งครุ 12.เขตราษฎร์บูรณะ 13.เขตปทุมวัน 14.เขตบางขุนเทียน 15.เขตบางบอน 16.เขตภาษีเจริญ 17.เขตสวนหลวง 18เขตบางกอกน้อย 19.เขตป้อมปราบฯ 20.เขตจอมทอง 21.เขตห้วยขวาง และ 22.เขตวังทองหลาง"
31/10/2011,https://www.thaipbs.or.th/news/content/43033,"ศูนย์ปฏิบัติการช่วยเหลือผู้ประสบอุทกภัยหรือ ศปภ. หารือร่วมกับผู้เชี่ยวชาญจากญี่ปุ่น เพื่อวางแนวทางบรรเทาปัญหาอุทกภัย ขณะที่นายกรัฐมนตรี ยืนยันมวลน้ำก้อนใหญ่ถูกระบายลงสู่ทะเลแล้ว พร้อมย้ำว่าสถานการณ์น้ำกำลังเข้าสู่ภาวะที่ดีขึ้น โดยวันพรุ่งนี้ ครม.จะหารือแผนบริหารจัดการน้ำ และ เตรียมแผนฟื้นฟูหลังน้ำลด
การประชุมครม. ในวันพรุ่งนี้ ( 1 พ.ย.) น.ส.ยิ่งลักษณ์ ชินวัตร นายกรัฐมนตรี เรียกประชุมที่ทำเนียบรัฐบาลเพื่อหารือแผนบริหารจัดการน้ำ พร้อมกับมาตรการฟื้นฟูหลังน้ำลด โดยนายกรัฐมนตรี ยืนยันว่า สถานการณ์น้ำหลังจากวันนี้ ( 31 ต.ค.) ไปจะวางใจได้ในระดับหนึ่ง โดยสังเกตได้จากปริมาณน้ำจากจังหวัดนครสวรรค์ และ ชัยนาทที่ลดลง

มีรายงานว่า ศปภ.ได้ประเมินสถานการณ์น้ำวันนี้โดยประมวลจากปริมาณน้ำก้อนแรกที่ถูกระบายออกจากเขื่อน 3 เขื่อนรวม 11,000 ล้านลูกบาศก์เมตร และ มวลน้ำอีกก้อนประมาณ 4,000 ล้านลูกบาศก์เมตรได้ไหลหลากลงมายังจังหวัดต่าง ๆ และ เข้าสู่กรุงเทพมหานครแล้ว 

แต่สามารถระบายลงสู่ทะเล ทั้งฝั่งตะวันตกและตะวันออก เฉลี่ยวันละ 550 ล้านลูกบาศก์เมตร และนับรวมทั้งหมดระบายได้ไม่น้อยกว่า 9,900 ล้านลูกบาศก์เมตรแล้ว ที่เหลืออีก 5,500 ล้านลูกบาศก์เมตรนั้น กรมชลประทาน กระทรวงเกษตร และ สหกรณ์ จะเสนอแผนบริหารจัดการน้ำเข้า ครม.ในวันพรุ่งนี้ 

โดยวางกรอบเร่งระบายให้แล้วเสร็จภายใน 10 วันนับจากวันพรุ่งนี้เป็นต้นไป เนื่องจากน้ำทะเลจะลดต่ำลงเรื่อย ๆ ในช่วง 10 วันนี้ และจะเริ่มหนุนสูงขึ้นอีกครั้งในวันที่ 10 พ.ย.โดยจะหนุนสูงสุดในวันที่ 13 พ.ย.นี้

ขณะที่ช่วงเย็นที่ผ่านมานายเซอิจิ โดจิมะ เอกอัครราชทูตญี่ปุ่นประจำประเทศไทย พร้อมผู้เชี่ยวชาญจากญี่ปุ่น 8 คน เข้าหารือกับ ศปภ. เพื่อวางแนวทางการช่วยเหลือบรรเทาภัยในหลายด้าน เช่นการดูแลระบบน้ำประปา รถไฟฟ้าใต้ติน และ การแก้ปัญหาท่าอากาศยาน รวมกถึงการป้องกันและบรรเทาอุทกภัยในอนาคต

ขณะเดียวกันมีความคืบหน้าจากพรรคประชาธิปัตย์โดยนายชวนนท์ อินทรโกมาลย์สุต โฆษกพรรคประชาธิปัตย์ แถลงยืนยันว่าพรรคกำลังทำหน้าที่ตรวจสอบฝ่ายบริหาร ด้วยการรวบรวมข้อมูลการบริหารจัดการน้ำและข้อบกพร่องในการแก้ปัญหาของรัฐบาล

โดยเบื้องต้นเสนอให้นายกรัฐมนตรีทบทวนจุดอ่อนและเร่งแก้ไข ด้วยการเลือกผู้ที่มีความรู้ มีประสบการณ์เข้ามาแก้ปัญหา และย้ำให้นายกฯใช้อำนาจตัดสินใจแก้ปัญหา แทนการทำหน้าที่เป็นเพียงผู้ประสานงาน ที่สำคัญควรทบทวนการเข้ามาแทรกแซงการทำงานของรัฐบาล โดยเฉพาะ ส.ส.ซึ่งเป็นอดีตกลุ่ม นปช.

"
31/10/2011,https://www.thaipbs.or.th/news/content/43034,"ศูนย์พักพิงกระจายความช่วยเหลือและรับบริจาค เพื่อนพึ่ง(ภา) จุฬาลงกรณ์มหาวิทยาลัย มั่นใจว่า สถานการณ์น้ำท่วมจะไม่ส่งผลกระทบศูนย์พักพิงที่จุฬาฯ พร้อมวางระบบน้ำและอาหารที่จะสามารถดูแลคนในศูนย์กว่า 400 คน ขณะที่เขตบางพลัดในวันนี้ ( 31 ต.ค.) ศูนย์พักพิงที่โรงเรียนวิมุตยารามพิทยากรต้องตัดสินใจย้ายผู้พักพิงไปเขตบางซื่อ เพื่อความปลอดภัยหลังระดับน้ำเพิ่มสูงขึ้น
ประสบอุทกภัยจากพื้นที่ต่างๆเดินทางมาอาศัยที่ศูนย์พักพิงกระจายความช่วยเหลือ และ รับบริจาค เพื่อนพึ่ง(ภา) จุฬาลงกรณ์มหาวิทยาลัยอย่างต่อเนื่อง ทำให้ตอนนี้มียอดผู้พักอาศัย 427 คน ผศ.สุชาติ ทวีพรปฐมกุล กรรมการผู้อำนวยการศูนย์กีฬาในร่ม จุฬาลงกรณ์มหาวิทยาลัย บอกว่า ขณะนี้เป็นห่วงเรื่องทรัพย์สินของผู้เข้าพัก ซึ่งทุกคนจะต้องดูแลกันเองเพราะมีผู้พักอาศัยในศูนย์นี้เพิ่มมากขึ้น ส่วนสถานการณ์น้ำท่วมในขณะนี้มั่นใจว่าจะไม่ส่งผลกระทบเพราะศูนย์แห่งนี้มีความสูงจากพื้นถนนกว่า 1 เมตร

ส่วนการดูแลน้ำและอาหารให้กับผู้พักพิงภายในศูนย์ฯ กรรมการผู้อำนวยการศูนย์กีฬาในร่ม จุฬาลงกรณ์มหาวิทยาลัย บอกว่า เตรียมระบบน้ำสำรองที่สามารถใช้ได้นานกว่า 1 สัปดาห์ ส่วนศูนย์ผลิตอาหารให้กับคนในศูนย์แห่งนี้อยู่ที่ศาลาพระเกี้ยวจึงไม่น่าจะมีปัญหาในเรื่องของหารขนส่ง

ส่วนสถานการณ์น้ำท่วมที่เขตบางพลัดในวันนี้ ( 31 ต.ค.)ระดับน้ำที่เพิ่มสูงขึ้น ทำให้โรงเรียนวิมุตยารามพิทยากร ตัดสินใจย้ายผู้พักพิงไปอยู่ที่เขตบางซื่อเพื่อความปลอดภัย เพราะระดับน้ำเพิ่มสูงขึ้นจนเข้าท่วมโรงเรียน ขณะที่ชาวบ้านที่อาศัยอยู่ที่ศูนย์แห่งนี้ไม่อยากออกจากพื้นที่เพราะเชื่อว่าอีก 2-3 วัน สถานการณ์น้ำท่วมน่าจะดีขึ้น 

สำหรับการปิดตัวของศูนย์พักพิงทำให้ศูนย์พักพิงโรงเรียนวิมุตยารามพิทยากรทำให้ศูนย์พักพิงในเขตบางพลัดที่มีทั้งหมด 13 แห่ง ถูกน้ำท่วมทั้งหมดแล้วในขณะนี้"
31/10/2011,https://www.thaipbs.or.th/news/content/43035,"รัฐมนตรีว่าการกระทรวงกลาโหม ยืนยันว่า การประสานงานระหว่างกองทัพกับหน่วยงานต่างๆ ไม่มีปัญหาต่อการแก้ไขน้ำท่วม ขณะที่หน่วยทหารของกองทัพบกในกรุงเทพมหานครได้เคลื่อนย้ายอาวุธ ยุทโธปกรณ์ไปไว้ในหน่วยทหารที่ปลอดภัยในต่างจังหวัด
ทหารกรมทหารราบที่ 11 รักษาพระองค์ เร่งเคลื่อนย้ายรถสายพานลำเลียงไปเก็บรักษาไว้ยังหน่วยทหารหลายแห่งที่ต่างจังหวัด หลังมีน้ำเข้าท่วมถนนพลโยธิน ซึ่งเป็นหนึ่งในภาระกิจของกองทัพบก นอกจากการช่วยเหลือประชาชนที่ประสบอุทกภัย

พล.อ.ประยุทธ์ จันทร์โอชา ผู้บัญชาการทหารบกสั่งให้หน่วยทหารในกรุงเทพมหานคร ซึ่งมีพื้นที่ติดริมน้ำ ทั้ง กรมทหารราบที่ 1 ,กองพันทหารม้าที่ 4 รักษาพระองค์ เคลื่อนย้ายรถถัง และ ยานพาหนะ ทั้งหมดนำไปไว้ในที่ปลอดภัเพื่อจะได้มีไว้ใช้ช่วยเหลือประชาชน

ผู้บัญชาการทหารบก ซึ่งลงพื้นที่เขตสายไหม ดอนเมือง และ หลักสี่ ได้ให้กำลังใจกำลังพล รวมถึงประชาชนในพื้นที่ประสบภัยโดยยืนยันว่า กองทัพไม่ได้มีปัญหาการประสานงานกับหน่วยงานใดๆ ในการช่วยเหลือประชาชน และ พร้อมสนับสนุนการแก้ปัญหาของรัฐบาลอย่างเต็มที่ เพียงแต่ต้องการให้แบ่งหน้าที่ความรับผิดชอบให้ชัดเจน

ซึ่งกองทัพพร้อมเป็นหลักในเรื่องการช่วยเหลือเนื่องจากมีอุปกรณ์พร้อมที่สุด ส่วนสถานการณ์น้ำท่วมหนักที่เกิดขึ้นขณะนี้ ผู้บัญชาการทหารบกมองว่า ไม่ควรที่จะโทษฝ่ายใด แต่ควรจะร่วมมือกันแก้ไขปัญหา

ขณะที่ พล.อ.ยุทธ์ศักดิ์ ศศิประภา รัฐมนตรีว่าการกระทรวงกลาโหม ชี้แจงถึงการประสานงานระหว่างกองทัพกับหน่วยงานใน ศปภ.ไม่ได้เป็นปัญหาหรืออุปสรรคในการช่วยเหลือน้ำท่วมของกองทัพ แต่ในทางทหารเมื่อปฏิบัติงานแล้วจะต้องรายงานทุกเรื่องว่ามีข้อดี ข้อเสีย หรือมีข้อเสนอแนะอย่างไร เพื่อรายงานให้นายกรัฐมนตรีทราบซึ่งสิ่งเหล่านี้จะเป็นประโยชน์กับรัฐบาลในการวางแผนต่อไป

"
31/10/2011,https://www.thaipbs.or.th/news/content/43036,"ปัญหาสินค้าขาดแคลนโดยเฉพาะน้ำดื่มทำให้กระทรวงพาณิชย์อนุญาตนำเข้าสินค้าบางรายการชั่วคราว จากการสำรวจพบว่าขณะนี้มีเพียงน้ำดื่มจากประเทศมาเลเซียที่เริ่มนำมาวางจำหน่าย ขณะที่ร้านค้าปลีกบางรายเลือกนำน้ำดื่มจากต่างจังหวัดมาจำหน่ายเพื่อแก้ปัญหาขาดแคลนเพราะราคาถูกกว่านำเข้า ส่วนสินค้าอื่น เช่น ไข่ไก่นำเข้า 3 ล้านฟอง พบว่า ยังไม่มีการวางจำหน่าย
จากการประเมินของนักวิชาการ และ จากหลายส่วนที่เกี่ยวข้อง ที่ระบุว่า น้ำท่วมในเขตกรุงเทพฯอาจจะไม่ต่ำกว่า1 เดือน ทำให้น้ำดื่มหมดอย่างรวดเร็วทันทีที่ผู้ค้านำมามาจำหน่าย ซึ่งถึงแม้ยี่ห้อจะไม่คุ้นตาแต่มีผู้มาต่อแถวรอซื้อไม่น้อย

ผู้บริหารร้านค้าปลีก บอกว่า สั่งน้ำดื่มบรรจุขวดขนาด 600 มิลลิลิตรจากจังหวัดนครราชสีมา เพราะต้นทุนที่ถูกกว่าเมื่อเทียบกับการนำเข้าโดยขายในราคาแพ็คละ 80 บาท หรือ 12 ขวด แต่จำกัดคนละไม่เกิน 2 แพ็ค

นายฉัตรชัย ตวงรัตนพันธ์ ที่ปรึกษาสมาคมผู้ค้าปลีกไทย กล่าวถึงการแก้ปัญหาสินค้าบางรายการที่ขาดแคลนว่า สินค้าบางส่วนดึงมาจากต่างจังหวัดได้ และบางส่วนจำเป็นต้องนำเข้าชั่วคราวเพื่อบรรเทาภาวะขาดแคลนในช่วงเวลานี้ไปก่อน

ผู้จำหน่ายสินค้ารายใหญ่เริ่มสั่งนำเข้าสินค้าที่ขาดแคลนบางรายการแล้ว อย่างน้ำดื่ม และ ไข่ไก่ โดยบริษัทบิ๊กซี ซูเปอร์เซ็นเตอร์ นำน้ำดื่มล็อตแรกจากมาเลเซีย 15,000 ขวดตั้งแต่วันเสาร์แต่ขณะนี้จำหน่ายหมดแล้ว และเตรียมนำเข้าน้ำแร่ล็อตต่อไปในสัปดาห์หน้า ซึ่งจะมีราคาสูงกว่าราคาน้ำแร่ในไทยร้อยละ 5 นอกจากนี้ยังสั่งนำเข้าไข่ไก่ และ บะหมี่กึ่งสำเร็จรูปจากประเทศมาเลเซีย

ขณะที่นายกิตติรัตน์ ณ ระนอง รัฐมนตรีว่าการกระทรวงพาณิชย์ ระบุว่า จะนำไข่ไก่จากมาเลเซียเข้ามาจำหน่ายในวันนี้ แต่จากการสำรวจของไทยพีบีเอสที่ห้างค้าปลีกขนาดใหญ่ย่านลาดพร้าว และ รัชดาพบว่า ยังไม่พบมีการนำไข่ไก่วางจำหน่าย"
1/11/2011,https://www.thaipbs.or.th/news/content/43191,"กรุงเทพฯเร่งเสริมคันกั้นน้ำพื้นที่ฝั่งธนบุรีป้องกันผลกระทบน้ำท่วมจากการผันน้ำออกทางกรุงเทพฯฝั่งตะวันตก ขณะที่ผู้ว่าฯกรุงเทพมหานครขอให้ทุกฝ่ายยึดข้อตกลงในการปฏิบัติงานอย่างเข้มแข็ง
หลังจากมีปัญหาการเปิดประตูระบายน้ำคลองสามวาไม่เป็นไปตามแผนปฏิบัติงานที่ศูนย์ปฎิบัติการช่วยเหลือผู้ประสบอุทกภัย หรือ ศปภ.ตกลงไว้กับกรุงเทพมหานครเมื่อวานนี้ ม.ร.ว.สุขุมพันธ์ บริพัตร ผู้ว่าราชการกรุงเทพมหานครเรียกร้องผู้ที่เกี่ยวข้องมีความเข้มแข็งต่อข้อปฏิบัติที่ได้มีการตกลงหารือกันไว้ โดยในส่วนของข้อเรียกร้องของประชาชนต้องพิจารณาผลประโยชน์ส่วนรวมประกอบด้วย โดยยืนยันว่า กรุงเทพฯประเมินสถานการณ์ตลอดเวลาเพื่อประกอบการตัดสินใจ

ทั้งนี้ปัญหาการเปิดประตูระบายน้ำกรุงเทพมหานครฝั่งตะวันออกเนื่องจากประชาชนไม่ยินยอม นายสัญญา ชีนิมิต ผู้อำนวยการสำนักการระบายน้ำกรุงเทพมหานคร ระบุ จะส่งผลกระทบต่อพื้นที่ด้านล่างหากน้ำล้นคันกั้นจะทำให้พื้นที่ทั้งหมดมีปัญหา

ขณะที่การระบายน้ำในพื้นที่ฝั่งตะวันตกขณะนี้น้ำในคลองมหาสวัสดิ์ส่วนหนึ่งล้นผ่านเข้ามาในด้านกรุงเทพฝั่งตะวันตกแล้ว โดยระบบระบายน้ำหลักคือ คลองภาษีเจริญ ที่เร่งระบายออกไปยังคลองอื่น ๆ เพื่อลงแม่น้ำเจ้าพระยา ซึ่งกรุงเทพฯได้ประสาน ศปภ. ให้เพิ่มระบบระบายน้ำในพื้นที่ที่กระทุ่มแบนเพื่อระบายน้ำออกไปพื้นที่อื่นให้มากที่สุด

และจากมวลน้ำจากภาคเหนือที่ค่อนข้างมากทำให้ต้องเร่งป้องกันพื้นที่ฝั่งธนบุรี ซึ่ง กทม.เร่งเสริมแนวป้องกันแต่มีความลำบากเพราะรถเข้าถึงยากต้องเปลี่ยนมาใช้เรือแทนและเร่งดำเนินการสูบน้ำโดยใช้ปั๊ม 4 ตัวที่สามารถระบายได้ 100 กว่าลูกบาศก์เมตรต่อวินาที เช่นเดียวกับที่จังหวัดนครปฐมสามารถเร่งระบายได้ในปริมาณเดียวกัน"
1/11/2011,https://www.thaipbs.or.th/news/content/43198,"กองทัพเสนอกระทรวงการคลังเพิ่มเบี้ยเลี้ยงกรณีพิเศษให้ทหารเณฑ์ที่ปฏิบัติภารกิจในช่วงสถานการณ์น้ำท่วมจาก 94 บาท เป็น 214 บาท ขณะเดียวกันมีทหารเกณฑ์ปลดประจำการแล้วเกือบ 500 นาย สมัครใจช่วยเหลือประชาชนในช่วงน้ำท่วมต่ออีก 1 เดือน
พ.อ.หญิงศิริจันทร์ งาทอง รองโฆษกกองทัพบก ระบุว่า กองทัพบกดูแลสิทธิกำลังพลที่ปฏิบัติภารกิจในช่วงสถานการณ์น้ำท่วมอย่างเต็มที่ โดยเฉพาะทหารกองประจำการ หรือ ทหารเกณฑ์ โดยตามระเบียบแล้วทหารเกณฑ์จะได้รับเบี้ยเลี้ยงปกติ 75 บาท ต่อคนต่อวัน และหากปฏิบัติภารกิจนอกหน่วยจะได้รับเพิ่มอีก 19 บาท รวมเป็น 94 บาท  แต่ขณะนี้กองทัพได้เสนอให้กระทรวงการคลังพิจารณาเพิ่มเบี้ยเลี้ยงกรณีพิเศษให้ทหารเกณฑ์ที่ปฏิบัติงานช่วยเหลือประชาชนในช่วงสถานการณ์น้ำท่วมอีก 120 บาท รวมเป็น 214 บาท  ซึ่งหากผ่านการอนุมัติจากกระทรวงการคลัง ก็จะมีการเพิ่มเบี้ยเลี้ยงย้อนหลังในกับทหารเกณฑ์ที่ปฏิบัติงานช่วงที่ผ่านมาด้วย

ขณะที่กำลังพลระดับนายสิบ และนายทหาร ที่ปฏิบัติงานนอกหน่วย ตามระเบียบของกองทัพจะได้รับเบี้ยเลี้ยงคนละ 240 บาท ต่อวันอยู่แล้ว ซึ่งการพิจารณาเพิ่มเบี้ยเลี้ยงกรณีพิเศษให้กับทหารเกณฑ์จะทำให้ได้รับสิทธิกำลังพลใกล้เคียงกัน

รองโฆษกกองทัพบก ยังระบุว่า ในช่วงสถานการณ์น้ำท่วมมีทหารเกณฑ์ที่ต้องปลดประจำการตั้งแต่วันที่ 31 ตุลาคมที่ผ่านมา สมัครใจจะปฏิบัติหน้าที่ในกองทัพอีก 1 เดือน เพื่อช่วยเหลือประชาชนต่อเนื่องรวม 415 นาย ส่วนใหญ่เป็นทหารเกณฑ์ในสังกัดหน่วยบัญชาการป้องกันภัยทางอากาศกองทัพบก ที่ช่วยเหลือประชาชนอยู่ในพื้นที่ปทุมธานีและนนทบุรี ขณะที่ทหารเกณฑ์ผลัดใหม่ที่เข้าประจำการในวันที่ 1 พฤศจิกายน จะเข้ารับการฝึก 4 สัปดาห์ก่อนที่จะปฏิบัติภารกิจในแต่ละหน่วย

นอกจากนี้กองทัพบกยังได้ย้ำถึงความพร้อมในการจัดยานพาหนะของกองทัพในการรับส่งประชาชนในพื้นที่ กทม.และปริมณฑล รวม 38 เส้นทาง เป็นทางรถ 32 เส้นทาง เรือ 5 เส้นทาง และ ทางเรือต่อรถ 1 เส้นทาง โดยจัดเป็นโซน คือ โซนที่ 1 พื้นที่ดอนเมือง หลักสี่ บางเขน รวม 7 เส้นทาง โซนที่ 2 พื้นที่ลาดกระบัง หนองจอก มีนบุรี รวม 5 เส้นทาง โซนที่ 3 พื้นที่พุทธมณฑล รวม 2 เส้นทาง และโซนที่ 4 พื้นที่ธัญบุรี ปทุมธานี 1 เส้นทางส่วนในพื้นที่ นนทบุรี และ ปทุมธานี รวม 23 เส้นทาง

"
1/11/2011,https://www.thaipbs.or.th/news/content/43214,"ผู้บัญชาการตำรวจแห่งชาติประชุมผ่านวิดีโอคอนเฟอร์เรนต์กับกองบัญชาการที่ได้รับผลกระทบจากอุทกภัยแบ่งงาน 3 พื้นที่ กรุงเทพมหานคร ปทุมธานี และ นนทบุรี เน้นดูแลรักษาแนวคันกั้นน้ำ และ ความขัดแย้งระหว่างประชาชน
พล.ต.อ.เพรียวพันธ์ ดามาพงศ์ ผู้บัญชาการตำรวจแห่งชาติประชุมผ่านวิดีโอคอนเฟอร์เรนต์กับกองบัญชาการที่ได้รับผลกระทบจากภาวการณ์อุทกภัย ได้แก่ กองบัญชาการตำรวจนครบาล, ภาค 1, ภาค 2, ภาค 3, ภาค 6 และภาค7 ร่วมถึงหน่วยสนับสนุนอย่างตำรวจตะเวนชายแดน และ สอบสวนกลาง สรุปสถานการณ์ 26 จังหวัด ใน 6 ภาคที่ประสบปัญหาอุทกภัย มีประชาชนได้รับความเดือดร้อน 2 ล้านคน ผู้เสียชีวิต รวม 384 คน และ สูญหาย 2 คน โดยพื้นที่กรุงเทพมหานครที่อยู่นอกแนวกั้นน้ำ ได้รับผลกระทบ 27 ชุมชน รวม 1209 ครัวเรือน และ มีพื้นที่น้ำท่วมขัง 87 จุด

หลังการประชุม พล.ต.ต.ปิยะ อุทาโย โฆษกสำนักงานตำรวจแห่งชาติในภาวะอุทกภัย ระบุ ที่ประชุมมอบหมายแบ่งหน้าที่ใน 3 พื้นที่ คือ นครบาล ให้ พล.ต.อ.ปานศิริ ประภาวัติ รองผู้บัญชาการตำรวจแห่งชาติ และ พล.ต.ท.จรัมพร สุระมณี รักษาราชการแทนผู้ช่วยผู้บัญชาการตำรวแห่งชาติ รับผิดชอบ ส่วน ปทุมธานีให้ พล.ต.ท.วรพงษ์ ชิวปรีชา รักษาราชการแทนที่ปรึกษาสัญญาบัตร 10 ดูแล ขณะที่นนทบุรี ให้ พล.ต.ท.ประยูร อำมฤต รักษาราชการแทนผู้ช่วยผู้บัญชาการตำรวจแห่งชาติ

นอกจากภารกิจดูแลความปลอดภัยในชีวิตและทรัพย์สินของประชาชนแล้วยังเน้นการเข้าช่วยเหลืออพยพประชาชนในพื้นที่น้ำท่วม จัดการจราจร และ ดูแลเรื่องประตูระบายน้ำ ซึ่งเน้นย้ำให้แต่ละพื้นที่แก้ไขปัญหาความขัดแย้งของประชาชนพื้นที่ประสบอุทกภัย เน้นเป็นพิเศษบริเวณคลองประปา เพราะถือเป็นหัวใจสำคัญของการผลิตน้ำดื่มน้ำใช้ ในเขตกรุงเทพมหานคร สมุทรปราการ และนนทบุรี ซึ่งพื้นที่ริมคลองประปาพบปัญหาการรั่วซึมของคันกั้น และยังมีความขัดแย้งของประชาชน"
1/11/2011,https://www.thaipbs.or.th/news/content/43215,"คณะรัฐมนตรีเห็นชอบตามแผนฟื้นฟูประเทศหลังน้ำท่วม แต่ยังไม่ได้สรุปจำนวนเงินงบประมาณ ขณะที่นายกรัฐมนตรีลงนามมาตรการส่งเสริมการลงทุนในการปรับสิทธิประโยชน์ทางภาษีในเขตนิคมอุตสาหกรรมที่ได้รับผลกระทบจากน้ำท่วม
ที่ประชุมคณะรัฐมนตรีมีมติเห็นชอบตามแผนฟื้นฟูประเทศภายหลังน้ำท่วมตามที่สำนักงานคณะกรรมการเศรษฐกิจและสังคมแแห่งชาติ เสนอทั้งการช่วยเหลือเกษตรกรและประชาชนทั่วไป แต่ยังไม่สรุปจำนวนเงินงบประมาณที่ต้องใช้เนื่องจากต้องให้แต่ละกระทรวงทำเรื่องเสนอเข้ามาพร้อมกับประมาณการงบประมาณที่จะต้องใช้จ่าย

นพ.วรรณรัตน์ ชาญนุกูล รัฐมนตรีว่าการกระทรวงอุตสาหกรรม เปิดเผยว่า นายกรัฐมนตรีให้กระทรวงอุตสาหรรมตั้งคณะอนุกรรมการเพื่อฟื้นฟูภาคอุตสาหกรรมที่ได้รับผลกระทบจากน้ำท่วม โดยเป็นการช่วยเหลือโรงงานทุกโรงงาน โดยเฉพาะภายในนิคมุอตสาหรรม 7 แห่ง ในพื้นที่จังหวัดพระนครศรีอยุธยาและปทุมธานี ซึ่งจะเริ่มวางแผนและดำเนินการทันที

น.ส.ยิ่งลักษณ์ ชินวัตร นายกรัฐมนตรียังได้ลงนามในมาตรการของส่งเสริมการลงทุนในการปรับสิทธิประโยชน์ทางภาษีในเขตนิคมอุตสาหกรรมที่ได้รับผลกระทบ โดยคาดว่าจะนำเข้าที่ประชุมคณะกรรมการบีโอไอในสัปดาห์นี้

คณะรัฐมนตรียังมีมติไม่เห็นชอบ การเสนอวันหยุดราชการเพิ่มเติมเพื่อแก้ไขปัญหาน้ำท่วม ซึ่งในส่วนของข้าราชการที่ได้รับผลกระทบจากปัญหาน้ำท่วมไม่สามารถมาปฏิบัติงานได้ให้เป็นดุลพินิจของหัวหน้าส่วนราชการ โดยให้ถือว่า ไม่กำหนดเป็นวันลาหยุด"
1/11/2011,https://www.thaipbs.or.th/news/content/43257,"รมว.พาณิชย์ คาดว่า จะกระจายสินค้าให้กับผู้บริโภคภายในสัปดาห์นี้ โดยเบื้องต้นจะนำเข้าไข่ไก่ 7 ล้านฟองจากมาเลเซีย และฮ่องกง รวมถึงสินค้าอื่น เช่น ปลากระป๋อง และ น้ำดื่ม
กระทรวงพาณิชย์เร่งรัดนำเข้าสินค้าจากประเทศในกลุ่มอาเซียนเพื่อจะบรรเทาปัญหาสินค้าบางรายการขาดแคลน และ มีราคาสูง โดยนายกิตติรัตน์ ณ ระนอง รองนายกรัฐมนตรี และ รัฐมนตรีว่าการกระทรวงพาณิชย์ คาดว่า จะกระจายสินค้าให้กับผู้บริโภคภายในสัปดาห์นี้ พร้อมกันนี้เบื้องต้นจะนำเข้าไข่ไก่ 7 ล้านฟองจากมาเลเซีย และ ฮ่องกง รวมถึงสินค้าอื่นเช่น ปลากระป๋อง และ น้ำดื่ม

ด้านนายยรรยง พวงราช ปลัดกระทรวงพาณิชย์ กล่าวว่า ราคาสินค้าบางรายการปรับสูงขึ้น โดยเฉพาะผัก ไข่ไก่ รวมไปถึงอาหารแห้ง รัฐบาลจึงให้นำเข้าสินค้าเป็นการชั่วคราว โดยเฉพาะสินค้าที่มีความต้องการสูง

บริษัทผู้ค้าหลายแห่งเริ่มสั่งสินค้านำเข้าบางรายการแล้ว เช่นปลากระป๋อง ที่จะนำเข้าในช่วงกลางเดือนนี้ รวมถึงนำเข้าบะหมี่กึ่งสำเร็จรูป แล ะไข่ไก่ ซึ่งกว่า 3 ล้านฟองจะมาถึงไทยในวันพฤหัสบดีนี้ และ จะค่อย ๆ ทะยอยนำเข้าเพิ่มเติม

กระทรวงพาณิชย์ยังประสานให้กระทรวงเกษตรและสหกรณ์กระจายสินค้าไข่ไก่เพิ่มเติมด้วย โดยในช่วงบ่ายวันพรุ่งนี้ ( 2 พ.ย.) กรมปศุสัตว์ร่วมกับสมาคมผู้เลี้ยงไก่ไข่จำหน่ายไข่ไก่ขนาดเบอร์ 2 และเบอร์ 3 จำนวน 100,000 ฟอง ถาดละ 30 ฟองราคา 125 บาท เพื่อแก้ปัญหาขาดแคลน

ในส่วนของน้ำดื่มห้างค้าปลีกรายใหญ่ 2 ราย นำเข้าน้ำดื่มรวมแล้วกว่า 5,400,000 ขวด ขณะที่ทางการจะเร่งดึงสต็อกน้ำดื่มมาจากต่างจังหวัดวันละกว่า 1,000,000ขวด เพื่อให้เพียงพอกับความต้องการ

นอกจากเร่งนำเข้าสินค้าแล้วกระทรวงพาณิชย์ยังออกประกาศราคาแนะนำสินค้าควบคุม 16 รายการในช่วงน้ำท่วม หลังมีผู้ค้าฉวยโอกาสขึ้นราคา เช่น น้ำดื่มบรรจุขวดขนาด 600 ซีซี ไม่แช่เย็นขวดละ 7 บาท ทรายบรรจุถุง 45 บาท อิฐบล็อก ก้อนละ 10 บาท เสื้อชูชีพ 450 บาท เรือไฟเบอร์ 2 คนนั่งลำละ 4,500 บาท รองเท้าบูธยาง 200 บาท ทั้งนี้หากขายสูงกว่าราคาแนะนำ จะมีโทษจำคุกไม่เกิน 7 ปี ปรับไม่เกิน 140,000 บาทหรือทั้งจำทั้งปรับ "
1/11/2011,https://www.thaipbs.or.th/news/content/43258,"ผู้รับผิดชอบการป้องกันน้ำท่วมด้านตะวันออกของกรุงเทพฯ มั่นใจยังสามารถรับมือนิคมอุตสาหกรรมบางชันให้พ้นวิกฤตน้ำท่วมได้ ขณะที่นิคมอุตสาหกรรมลาดกระบังเป็นพื้นที่น่าเป็นห่วง เนื่องจากทางเข้ามีลักษณะแอ่งกระทะ
ผลจากการเปิดประตูระบายน้ำคลองสามวาเพิ่มขึ้นเป็น 1 เมตรตั้งแต่เมื่อวานนี้ทำให้ระดับน้ำในคลองแสนแสบใกล้กับนิคมอุตสาหกรรมบางชันเขตมีนบุรีสูงขึ้นประมาณ 6-7 เซนติเมตร ซึ่งประธานกรรมการบริหาร สำนักงานพัฒนาเทคโนโลยีอวกาศและภูมิสารสนเทศ ในฐานะผู้ดูแลการป้องกันน้ำท่วมนิคมอุตสาหกรรมบางชัน และ ลาดกระบัง ระบุว่า ระดับน้ำขณะนี้ยังบริหารจัดการได้ และ ยังรับน้ำเพิ่มได้อีกไม่เกิน 47 เซนติเมตร

แต่พื้นที่ที่น่าเป็นห่วงคือนิคมอุตสาหกรรมลาดกระบัง เขตลาดกระบัง เพราะแม้จะมีการเสริมคันกั้นน้ำโดยรอบ แต่ทางเข้าของนิคมฯซึ่งมีระยะทาง 300 เมตรเป็นพื้นที่ต่ำในลักษณะแอ่งกะทะ

รศ.สมเจตน์ กล่าวอีกว่า การบริหารจัดการพื้นที่รับน้ำในขณะนี้มีความซับซ้อนมากเพราะต้องพิจารณาปัจจัยอื่นนอกเหนือจากเทคโนโลยี เช่น การเมือง เศรษฐกิจ สังคม สิ่งแวดล้อม รวมถึงการระบายน้ำที่ต้องรักษาสมดุลระดับน้ำไม่ให้ล้นแนวป้องกัน

สำหรับนิคมอุตสาหกรรมทั้งสองแห่ง มีโรงงาน 324 แห่ง แรงงานกว่า 60,000 คน และ ขณะนี้โรงงานขนาดใหญ่บางแห่งในนิคมอุตสาหกรรมบางชัน เช่น บริษัท มิตซูบิชิ อิเล็คทริค ออโตเมชั่น, บริษัท ทรัพย์อนันต์ เยนเนอรัลฟู้ด ได้หยุดเดินสายการผลิตแล้ว หลังมีความเสี่ยงที่จะเกิดน้ำท่วม"
1/11/2011,https://www.thaipbs.or.th/news/content/43261,"ประชาชนในหมู่บ้านเศรษฐกิจ ซ.เพชรเกษม 102 แขวงบางแคเหนือ เขตบางแค กำลังเร่งอพยพออกจากพื้นที่ โดยภายในหมู่บ้านมีท่วมสูงถึง 50 - 80 เซนติเมตร
ประชาชนในหมู่บ้านเศรษฐกิจ ซอยเพชรเกษม 102 แขวงบางแคเหนือ เขตบางแค โดยเฉพาะครอบครัวที่มีเด็ก คนชรา ผู้ป่วยและสัตว์เลี้ยง กำลังเร่งอพยพออกจากพื้นที่หลังน้ำจากคลองทวีวัฒนา ซึ่งไหลเข้าสู่คลองบางขี้แก้ง และ คลองบางแวก ซึ่งอยู่กลางหมู่บ้าน รวมถึงน้ำจากถนนพุทธมณฑลสาย 3 ไหลเข้ามาอย่างต่อเนื่องตั้งแต่ช่วงเช้ามืดที่ผ่านมา ทำให้ภายในหมู่บ้านมีท่วมสูงถึง 50 - 80 เซนติเมตร และ ยังคงเพิ่มสูงขึ้นอย่างต่อเนื่อง

ขณะที่ประชาชนบางส่วนยังคงยืนยันที่จะพักอาศัยอยู่ในบ้านเนื่องจากห่วงทรัพย์สิน เนื่องจากเห็นว่า ระดับน้ำยังไม่สูงมากหนัก แต่จะประเมินสถานการณ์อีกครั้งหากระดับน้ำเพิ่มสูงขึ้น หรือ อาหารที่กักตุนไว้ไม่เพียงพอ

ส่วนความช่วยเหลือเจ้าหน้าที่ทหาร ตำรวจ และ หน่วยงานต่าง ๆ ยังคงจัดรถบรรทุกขนาดใหญ่ และ เรือชนิดต่าง เพื่อคอยรับส่งประชาชนที่ต้องการเดินทางออกจากพื้นที่ และ รับส่งประชาชนที่ออกมาซื้ออาหาร รวมทั้งนำข้าวกล่อง และ น้ำดื่มเข้าไปแจกจ่าย"
2/11/2011,https://www.thaipbs.or.th/news/content/43400,"สมาคมธนาคารไทยโดยมีธนาคารพาณิชย์ 15 แห่งเป็นสมาชิกสมาคมได้ตกลงที่จะยกเว้นค่าธรรมเนียมการเบิกถอนเงินสดผ่านเครื่องเอทีเอ็มข้ามเขตทั้งประเทศ ตั้งแต่วันที่ 4-30 พ.ย.นี้
ก่อนหน้านี้สถานการณ์น้ำท่วมที่ส่งผลกระทบเส้นทางสายเหนือ มีรายงานว่าขณะนี้สถานการณ์ดีขึ้น และ เริ่มซ่อมแซมถนนแล้ว เช่นเดียวกับถนนสายเอเชีย สามารถใช้งานได้บางส่วน

 
นอกจากนี้สมาคมธนาคารไทยโดยมีธนาคารพาณิชย์ 15 แห่งเป็นสมาชิกสมาคมได้ตกลงที่จะยกเว้นค่าธรรมเนียมการเบิกถอนเงินสดผ่านเครื่องเอทีเอ็มข้ามเขตทั้งประเทศที่เครื่องของธนาคารเดียวกัน และ จากเครื่องต่างธนาคารตั้งแต่วันที่ 4-30 พ.ย.นี้ เพื่ออำนวยความสะดวกให้ลูกค้าที่ประสบอุทกภัย และ ต้องย้ายไปอยู่นอกพื้นที่ แต่ในส่วนของการโอนเงินผ่านเครื่องเอทีเอ็มต่างธนาคารยังต้องเสียค่าธรรมเนียมอยู่"
2/11/2011,https://www.thaipbs.or.th/news/content/43420,"การซ่อมแซมประตูระบายน้ำคลองสามวา เจ้าหน้าที่คาดจะสามารถดำเนินการให้แล้วเสร็จภายในวันนี้ ( 2 พ.ย.) โดยบรรยากาศการทำงานเป็นไปด้วยความเรียบร้อย
เจ้าหน้าที่จากสำนักระบายน้ำระบุถึงการซ่อมแซมคันกั้นน้ำประตูระบายน้ำคลองสามวาที่คืบหน้าหน้ามากกว่าร้อยละ 60 โดยคาดว่า จะสามารซ่อมแซมได้เสร็จภายในวันนี้ ( 2พ.ย.) การซ่อมแซมเริ่มที่คันกั้นน้ำฝั่งซ้ายของประตูระบายน้ำ และ จะทยอยซ่อมแซมให้เสร็จไปทีละฝั่งเพื่อป้องกันแรงปะทะของน้ำซึ่งอาจจะทำให้คันกั้นน้ำพังลงได้

สำหรับบรรยากาศการทำงานของเจ้าหน้าที่ไปด้วยความเรียบร้อยไม่มีประชาชนมารวมตัวกันประท้วง ส่วนระดับน้ำเหนือประตูระบายน้ำอยู่ที่ 1.98 เมตร ส่วนบริเวณด้านล่างอยู่ที่ 1.25 เมตรถือว่าระดับน้ำยังคงทรงตัว"
2/11/2011,https://www.thaipbs.or.th/news/content/43458,"กองทัพบกจัดรถบริการรับ-ส่งประชาชนฟรีในพื้นที่น้ำท่วมสูงใน 5 เส้นทางทั้งในกรุงเทพฯฝั่งตะวันออก และ ตะวันตก โดยเริ่มให้บริการตั้งแต่วันนี้ ( 2 พ.ย.)
พล.อ.ประยุทธ์ จันทร์โอชา ผบ.ทบ. กล่าวว่า จากสถานการณ์น้ำในพื้นที่กรุงเทพฯ ได้ขยายวงกว้างยิ่งทำให้ประชาชนไม่สามารถใช้ยานพาหนะในการเดินทางได้ จึงสั่งการให้ศูนย์บรรเทาสาธารณภัยกองทัพบกจัดพาหนะออกบริการรับ-ส่งประชาชนเพิ่มเติมใน 5 เส้นทาง โดยเริ่มตั้งแต่วันที่ 2 พ.ย.นี้
โดยในพื้นที่กทม.ฝั่งตะวันออกมี 3 เส้นทางคือ 
เส้นทางที่ 1 ถ.วิภาวดีรังสิตตั้งแต่อนุสรณ์สถานถึงสี่แยกรัชโยธิน
เส้นทางที่ 2 ถ.พหลโยธินตั้งแต่สนามกีฬาธูปะเตมีย์ถึงเมเจอร์รัชโยธิน
โดยทั้งเส้นทางที่ 1 และ 2 จะใช้รถยนต์บรรทุก 20 คัน และ เรือ 10 ลำ
เส้นทางที่ 3 ถ.แจ้งวัฒนะ ตั้งแต่ทางขึ้นทางด่วนแจ้งวัฒนะ ผ่าน ถ.รามอินทราถึงแยกวัชรพล

 
ส่วนพื้นที่ กทม.ฝั่งตะวันตก คือ
เส้นทางที่ 1 ถ.เพชรเกษมตลอดสายซึ่งจะเป็นการบริการแบบเรือต่อรถ หรือ รถต่อเรือแล้วแต่สภาพพื้นที่
เส้นทางที่ 2 ถ.กาญจนาภิเษก จากแยกสุพรรณบุรีถึงรพ.บางใหญ่"
2/11/2011,https://www.thaipbs.or.th/news/content/43469,"กองทัพประสาน ศปภ.เร่งระบายน้ำออกจากกองบัญชาการกองทัพอากาศ และ สนามบินดอนเมือง เพื่อกู้ภาพลักษณ์ของกองทัพไทย ขณะนายกรัฐมนตรีปฏิเสธสาเหตุน้ำไหลเข้านิคมอุตสาหกรรมบางชัน เกิดจากการเปิดประตูน้ำคลองสามวา
ก่อนการประชุมศูนย์ปฏิบัติการช่วยเหลือผู้ประสบอุทกภัยหรือ ศปภ. ที่อาคารเอนเนอร์ยี่ คอมเพล็กซ์ กระทรวงพลังงาน น.ส.ยิ่งลักษณ์ ชินวัตร นายกรัฐมนตรี กล่าวถึงสถานการณ์น้ำที่ทะลักเข้าพื้นที่นิคมอุตสาหกรรมบางชันว่า เป็นน้ำที่มาจากท่อระบายน้ำ ไม่ได้ไหลมาจากประตูระบายน้ำคลองสามวา และยืนยันว่า จะซ่อมแซมประตูระบายน้ำให้แล้วเสร็จภายในคืนนี้ ( 2พ.ย.) แต่นายกรัฐมนตรี ไม่ยืนยันว่าน้ำจะเข้าท่วมพื้นที่ชั้นในของกรุงเทพฯหรือไม่

ขณะที่ พล.อ.ประยุทธ์ จันทร์โอชา ผู้บัญชาการทหารบก ยืนยันจากข้อมูลของ ศปภ. ทำให้ประเมินภาพรวมของสถานการณ์น้ำจนเชื่อได้ว่าภายในเดือนพฤศจิกายนนี้จะคลี่คลายลง และหลายพื้นที่น่าจะเข้าสู่ภาวะปกติได้ในเดือนธันวาคม พร้อมทั้งขอให้คนกรุงเทพฯอดทนต่อสถานการณ์ และ ไม่ควรทำลายคันกั้นน้ำเพราะจะส่งผลกระทบในวงกว้าง

ส่วนที่ฐานทัพอากาศดอนเมือง พล.อ.ธนะศักดิ์ ปฏิมาประกร ผู้บัญชาการทหารสูงสุด พร้อม พล.อ.ประยุทธ์ จันทร์โอชา ผู้บัญชาการทหารบก และ พล.อ.อ.อิทธพร ศุภวงศ์ ผู้บัญชาการทหารอากาศ ลงพื้นที่ตรวจสถานการณ์น้ำท่วม ก่อนประสานให้ ศปภ.เร่งระบายน้ำออกจากพื้นที่ภายในวันศุกร์ที่ 4 พ.ย.นี้ เพราะเกรงจะส่งกระทบต่อภาพลักษณ์ของกองทัพ

และในช่วงบ่าย ศปภ.สรุปว่า สถานการณ์น้ำในกรุงเทพฯแม้จะท่วมบริเวณถนนวิภาวดีรังสิต แต่ยังไม่ท่วมถึงพื้นที่ของสถาบันเทคโนโลยีนิวเคลียร์ และ สำนักงานปรมาณูเพื่อสันติ จึงย้ำในความมั่นใจว่าจะไม่ส่งผลกระทบต่อที่เก็บเตาปฏิกรณ์ปรมาณูเพื่อการวิจัย พร้อมทั้งยืนยันว่า สถานที่ตั้งอยู่สูงกว่าระดับพื้นถนนวิภาวดีรังสิตถึง 8.70 เมตร อีกทั้งยังถูกเก็บไว้ภายใต้กำแพงซีเมนต์หนากว่า 1 เมตร ขณะเดียวกันได้เก็บตัวอย่างน้ำบริเวณโดยรอบแล้ว แต่ยังไม่พบการปนเปื้อนของสารกัมมันตรังสี ศปภ.จึงชี้แจงเพื่อให้คลายความวิตกกังวล"
2/11/2011,https://www.thaipbs.or.th/news/content/43470,"สถานการณ์น้ำท่วมโดยรวมของกรุงเทพฯ พบว่า ระดับน้ำสูงขึ้นชั่วโมงละ 1.50 เซนติเมตรมีน้ำที่ไหลเชี่ยวและแรง ทำให้ผู้ว่าฯกทม.ประกาศพื้นที่อพยพเพิ่มเติมใน 3 เขต และ พื้นที่เฝ้าระวังเป็นพิเศษ 1 เขต พร้อมกันนี้ยังระบุว่า ยังเหลือการซ่อมแซมประตูระบายน้ำคลองสามวาปีกขวาที่ต้องใช้เวลา โดยล่าสุดนายกรัฐมนตรีสั่งให้ กทม. เป็นผู้ตัดสินใจในการเปิดบานประตูระบายน้ำคลองสามวา
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร กล่าวถึงความคืบหน้าการซ่อมประตูระบายน้ำคลองสามวาว่า การซ่อมแซมขณะนี้ปีกซ้ายสุดซ่อมเสร็จแล้ว เหลือด้านปีกขวาซึ่งมีขนาดใหญ่กว่า กำลังดำเนินการซ่อมแซมซึ่งต้องใช้เวลา พร้อมกับขอบคุณกองบัญชาการตำรวจนครบาลที่จัดส่งกำลังเจ้าหน้าที่ 3 กองร้อยเข้ามาช่วยดูแลความเรียบร้อยทำให้เจ้าหน้าที่ซ่อมประตูระบายน้ำได้เป็นอย่างดี เพราะการดำเนินการครั้งนี้เป็นไปเพื่อประชาชน

ส่วนการบริหารจัดการการเปิดประตูระบายน้ำคลองสามวา นายกรัฐมนตรีมีคำสั่งให้ กทม.เป็นผู้ตัดสินใจ แต่ กทม.จะประเมินอีกครั้งว่า จะเปิดบานประตูระบายน้ำอยู่ในระดับใด แต่จะคำนึงถึงความสมดุลและความต้องการของประชาชนทั้งนอก และ ในประตูระบายน้ำ แต่ขณะนี้ยังไม่ได้รับแจ้งอย่างเป็นทางการจาก ศปภ.

ขณะเดียวกัน กทม.ประกาศเขตอพยพเพิ่มเติม ได้แก่ เขตคลองสามวา แขวงทรายกองดินใต้ทั้งแขวง แขวงสามวาตะวันตก เฉพาะพื้นที่นอกคันกั้นน้ำพระราชดำริจนถึงพื้นที่ติดต่อด้านแขวงสามวาตะวันออก เขตหนองแขมเฉพาะแขวงหนองค้างพลู และเขตลาดพร้าวเฉพาะหมู่บ้านเสนานิเวศน์ โครงการ 1 เนื่องจากมีน้ำท่วมสูง 30 ซ.ม.-1.20 เมตร ส่วนพื้นที่แจ้งเตือนเฝ้าระวังพิเศษ ได้แก่ เขตภาษีเจริญด้านเหนือ

สำหรับสถานการณ์น้ำ พบว่า ปริมาณน้ำพื้นที่รังสิตลดลงเกือบ 1 เมตร ส่วนในพื้นที่ กทม.สถานการณ์โดยรวมน้ำเพิ่มสูงขึ้นชั่วโมงละ 1.50 เซนติเมตร และ มีปริมาณน้ำที่ไหลเชี่ยวและแรง ซึ่งต้องหาสาหตุอีกครั้งว่า ระดับน้ำที่เพิ่มขึ้นมาจากสาเหตุใด

ขณะที่พื้นที่เขตสายไหมปริมาณน้ำทรงตัว แต่มีแนวโน้มว่าจะเพิ่มขึ้น เพราะรับน้ำ มาจากถนนพหลโยธิน และ บ่อน้ำขนาดใหญ่ของเกษตรกรที่ขุดไว้บริเวณริมคลองหกวาที่ชาวบ้านได้ต่อท่อเพื่อใช้ดึงน้ำจากคลองหกวาไปใช้ในการเกษตรโดยกว้าง 1 เมตร ลึก 4 เมตร น้ำในจุดนี้ได้ทะลักจากท่อเข้าพื้นที่ถนนสายไหม แต่ขณะนี้สำนักงานเขต และ ทหารเร่งแก้ไขด้วยการปิดปากท่อโดยใช้ถุงบิ๊กแบ็ค ขนาดใหญ่จำนวน 4 ถุง หย่อนลงไปในท่อเพื่ออุดท่อ ขณะเดียวกันเตือนประชาชนให้ระวังจระเข้ที่ริมคลองหกวาสายล่าง"
3/11/2011,https://www.thaipbs.or.th/news/content/43638,"น้ำจากพื้นที่พุทธมณฑลสาย 2-สาย 5 ได้ไหลท่วมถึงพื้นที่ถนนเพชรเกษมแล้ว ซึ่งนอกจากน้ำจากคลองสาขาคลองทวีวัฒนาที่สูงล้นคันกั้นน้ำ ยังได้รับผลกระทบจากน้ำค้างทุ่ง และ น้ำที่ไหลมาตามท่อระบายน้ำด้วย
ถนนพุทธมณฑลสาย 5 ซึ่งเชื่อมต่ออำเภอสามพราน จังหวัดนครปฐม และ อำเภอกระทุ่มแบน จังหวัดสมุทรสาคร พบว่า น้ำขยายวงท่วมเข้าไปจนถึงบริเวณถนนเพชรเกษม และ ได้ขยายพื้นที่ท่วมจากเมื่อวานอยู่ที่สถานีการไฟฟ้าส่วนภูมิภาคอ้อมน้อย วันนี้ ( 3 พ.ย.) น้ำได้ขยายวงไปถึงบริเวณสะพานคลองตัน และ มีแนวโน้มว่าปริมาณน้ำจะท่วมขึ้นอย่างต่อเนื่อง

ซึ่งนอกจากจะรับน้ำจากถนนพุทธมณฑลสาย 5 แล้ว ถนนเพชรเกษมยังรับน้ำจากถนนพุทธมณฑลสาย 2 สาย 3 และ สาย 4 รวมถึงการรับน้ำจากคลองสาขาคลองทวีวัฒนาที่ล้นคันกั้นโดยตรงแล้ว ยังมีน้ำที่ผุดขึ้นตามท่อ และ น้ำที่ไหลมาตามทุ่งอีกด้วย"
3/11/2011,https://www.thaipbs.or.th/news/content/43639,"นายกรัฐมนตรีขอให้ประชาชนกรุงเทพฯที่ประสบอุทกภัยอดทน โดยเชื่อว่า ระดับน้ำจะค่อย ๆ ลดลงหลังการกั้นน้ำ และ ซ่อมแซมประตูระบายน้ำเรียบร้อย ขณะที่ผู้อำนวยการ ศปภ.ยอมรับน้ำเหนือยังมีปริมาณมากทำให้ยังมีน้ำไหลเข้าสู่ตอนกลางของกรุงเทพฯ
น.ส.ยิ่งลักษณ์ ชินวัตร นายกรัฐมนตรี ลงเรือบริเวณแยกศรีสมานเพื่อตรวจเยี่ยมสถานการณ์น้ำท่วมบริเวณถนนสรงประภา เขตดอนเมือง ซึ่งปริมาณน้ำสูงเกินกว่า 1 เมตร และ น้ำเริ่มส่งกลิ่นเหม็น ระหว่างทางนายกรัฐมนตรีโยนอีเอ็มบอล เพื่อปรับสภาพน้ำ พร้อมนำถุงยังชีพ อาหาร และ ยาเวชภัณฑ์ มอบให้กับประชาชนบางส่วนที่ยังพักอาศัยอยู่ในพื้นที่

นายกรัฐมนตรีกล่าวกับประชาชนกว่า 100 คน ที่ลุยน้ำมารอรับถุงยังชีพว่า ขอให้อดทนเพราะรัฐบาลกำลังพยายามทำงานเร่งระบายน้ำอยู่ นอกจากนี้ยังได้นำถุงบิ๊กแบ๊กกั้นน้ำบริเวณโรลเคิลโรด รวมทั้งได้ซ่อมแซมประตูระบายน้ำจุฬาลงกรณ์ ซึ่งเชื่อว่าจะทำให้ระดับน้ำจะค่อย ๆ ลดลง

ขณะที่ พล.ต.อ.ประชา พรหมนอก ผู้อำนวยการศูนย์ปฏิบัติการช่วยเหลือผู้ประสบอุทกภัย หรือ ศปภ. ระบุถึงการซ่อมแซมคันกั้นน้ำริมคลองประปาทั้ง 17 จุด ได้ดำเนินการเสร็จสิ้นแล้ว เชื่อว่า คุณภาพน้ำประปาจะไม่มีปัญหา และ จะเร่งเสริมคันกั้นน้ำถาวรให้แล้วเสร็จภายใน 2 วัน โดยได้รับความร่วมมือจากทุกหน่วยงานเป็นอย่างดี รวมถึงการซ่อมแซมคันกั้นน้ำคลองสามวาทั้งสองข้างของประตูระบายน้ำได้ดำเนินการเสร็จแล้ว ซึ่ง ศปภ. ยืนยันถึงการสนับสนุนกรุงเทพฯในทุกเรื่องที่ร้องขอมา

ในส่วนของปริมาณน้ำเหนือที่ยังมีปริมาณมากและบางส่วนไหลเข้าสู่ตอนกลางของกรุงเทพมหานคร จึงอาจกระทบพื้นที่โดยรอบของกรุงเทพมหานครแต่จะกระทบทั้ง 50 เขตหรือไม่ พล.ต.อ.ประชา ระบุขอให้ประชาชนติดตามสถานการณ์อย่างใกล้ชิด"
3/11/2011,https://www.thaipbs.or.th/news/content/43705,"ผู้นำฝ่ายค้านในสภาผู้แทนราษฎรเสนอรัฐบาลร่วมกับ กทม.ตั้งทีมเฉพาะกิจลงพื้นที่ชี้แจงสถานการณ์น้ำ และ การเตรียมพร้อมรับมือ เพื่อลดภาระของฝ่ายปฏิบัติในการช่วยเหลือผู้ประสบภัยน้ำท่วม ขณะที่นายกรัฐมนตรีน้อมนำกระแสพระราชดำรัสพระบาทสมเด็จพระเจ้าอยู่หัว ทรงแนะปฏิบัติหน้าที่เพื่อประชาชน และ น้อมรับที่จะทำ ""ฟลัดเวย์"" หรือ เส้นทางการระบายน้ำลงสู่ทะเล
การร้องขอความช่วยเหลือของประชาชนที่ประสบภัยน้ำท่วม เกิดขึ้นตลอดทางการลงพื้นที่พบปะประชาชนย่านถนนสรงประภา เขตดอนเมือง ทำให้ น.ส.ยิ่งลักษณ์ ชินวัตร นายกรัฐมนตรี กล่าวชี้แจงถึงแนวทางการแก้เร่งระบายน้ำโดยเร็ว และ ยืนยันว่ารัฐบาลจะวางมาตรการฟื้นฟูหลังน้ำลดอย่างดีที่สุด

ขณะเดียวกันนายกรัฐมนตรี ให้สัมภาษณ์ยอมรับว่า รู้สึกหนักใจในการบริหารจัดการปัญหาอุทกภัยครั้งนี้ เนื่องจากมวลน้ำมีปริมาณมาก และ ประชาชนบางพื้นที่ได้ทำลายคันกั้นน้ำ แต่ย้ำว่า ยังไม่ตัดสินใจใช้กฎหมายพิเศษควบคุมประชาชน ทั้งนี้ยังยืนยันว่า รัฐบาลได้น้อมนำกระแสพระราชดำรัสขององค์พระบาทสมเด็จพระเจ้าอยู่หัว เรื่องการทำฟลัดเวย์ หรือ เส้นทางการระบายน้ำลงสู่ทะเล เพื่อแก้ปัญหาน้ำท่วม และ การจัดการน้ำอย่างเป็นระบบต่อไป
 
ขณะที่ พล.อ.ยุทธศักดิ์ ศศิประภา รัฐมนตรีว่าการกระทรวงกลาโหม ชี้แจงว่า การเฝ้าระวังประตูระบายน้ำคลองสามวา เป็นการสนธิกำลังระหว่างตำรวจและกองพันสารวัตรทหาร ส่วนคันกั้นน้ำที่หลักหกมี พล.ท.ยอดยุทธ บุญญาธิการ ผู้บัญชาการหน่วยบัญชาการป้องกันภัยทางอากาศ กองทัพบกทำหน้าที่ควบคุมดูแล สำหรับคันกั้นน้ำโดยรอบคลองประปาจะมีตำรวจตระเวนชายแดนกับตำรวจดูแลรับผิดชอบ
 
ส่วนพรรคฝ่ายค้านในสภาผู้แทนราษฎรโดยนายอภิสิทธิ์ เวชชาชีวะ หัวหน้าพรรคประชาธิปัตย์ กล่าวยอมรับว่า เป็นสัญญาณที่ดี ที่ศูนย์ปฏิบัติการช่วยเหลือผู้ประสบอุทกภัย หรือ ศปภ. ยอมรับว่า กรุงเทพมหานครทุกเขตเสี่ยงต่อน้ำท่วม พร้อมเสนอให้รัฐบาลร่วมกับ กทม. จัดทีมเฉพาะกิจเพื่อสำรวจพื้นที่และทำความเข้าใจกับประชาชนในการเตรียมรับมือกับสถานการณ์น้ำ และเสนอแนะให้รัฐบาลวางแนวทางการสัญจรล่วงหน้า เนื่องจากถนนหลายสายถูกปิดอาจส่งผลให้การจราจรเป็นอัมพาต และ นำมาซึ่งปัญหาอื่น ๆ อีก
ขณะที่นายจุรินทร์ ลักษณวิศิษฎ์ ประธานคณะกรรมการประสานงานพรรคร่วมฝ่ายค้าน แถลงเตรียมพร้อมอภิปรายร่างพระราชบัญญัติงบประมาณรายจ่ายประจำปี 2555 ที่รัฐบาลเสนอให้สภาผู้แทนราษฎรพิจารณาในวันที่ 9 และ 10 พฤศจิกายนนี้ เพราะพบว่า ยังคงจัดสรรงบเน้นโครงการประชานิยมมากกว่าการเดินหน้าฟื้นฟูประเทศหลังน้ำลด"
3/11/2011,https://www.thaipbs.or.th/news/content/43708,"ระดับน้ำบริเวณประตูระบายน้ำคลองแสนแสบใกล้กับนิคมอุตสาหกรรมบางชันสูงขึ้นเล็กน้อย ทำให้หวั่นเกรงกันว่า อาจท่วมเข้าไปในพื้นที่ ซึ่งหากไม่สามารถป้องกันไว้ได้อาจทำให้การขาดแคลนสินค้าเพิ่มมากขึ้น เนื่องจากนิคมอุตสาหกรรมบางชันแห่งนี้มีโรงงานอาหารสำคัญอยู่หลายโรงด้วยกัน
นิคมอุตสาหกรรมบางชันมีโรงงานที่ผลิตอาหารอยู่เกือบ 20 โรงงาน รวมทั้งโรงงานผลิตขนมปัง และ บะหมี่กึ่งสำเร็จรูป ซึ่งเป็นยี่ห้อที่ได้รับความนิยมนายวิศิษฎ์ ลิ้มประนะ ประธานกลุ่มอุตสาหกรรมอาหาร สภาอุตสาหกรรมแห่งประเทศไทย กล่าวว่า น้ำท่วมในนิคมอุตสาหกรรม 7 แห่งทำให้โรงงานผลิตอาหารเสียหายแล้วกว่า 30 โรง และ หากนิคมฯแห่งนี้ถูกน้ำท่วมอีกจะกระทบ ต่อปริมาณสินค้าในตลาด ซึ่งแม้รัฐบาลจะแก้ปัญหาด้วยการนำเข้าสินค้าบางรายการ แต่อาจจะไม่เพียงพอ

นายเสรี วิไลวรรณ กรรมการบริหารฝ่ายกลุ่มงานการผลิตและผู้จัดการทั่วไป บริษัทวันไทยอุตสาหกรรมการอาหาร ผู้ผลิต และ จำหน่ายบะหมี่กึ่งสำเร็จรูปตรายำยำ ซึ่งมีโรงงานอยู่ในนิคมฯบางชัน 2 แห่ง ทำแนวป้องกันถึง 3 ชั้นพร้อมตรวจสอบระดับน้ำทุกชั่วโมง ทั้งนี้จากสถานการณ์น้ำท่วทำให้ต้องลดกำลังผลิตลงเหลือร้อยละ 70-80 จากปกติที่มีกำลังผลิต 3 ล้านซองต่อวัน

สำหรับระดับน้ำบริเวณประตูระบายน้ำคลองแสนแสบตอนบางชันสูงขึ้นเล็กน้อย ซึ่งนายสุภาพ คลี่กระจาย ผู้ช่วยรัฐมนตรีว่าการกระทรวงอุตสาหกรรม กล่าวว่าหากน้ำในไม่ไหลหลากเชื่อว่าจะรับมือได้

ขณะที่นายยงยุทธ ทองสุข รองปลัดกระทรวงอุตสาหกรรม ระบุว่า เป็นห่วงน้ำทุ่งที่จะไหลมาจากคลองสอง คลองพระยาสุเรนต์และ ถนนรามอินทรา อาจจะสู่นิคมฯบางชันได้ ซึ่งขณะนี้น้ำในคลองบางชันที่เชื่อมต่อจากคลองพระยาสุเรนต์ไหลเชี่ยวมาก

ทั้งนี้จากการตรวจสอบของไทยพีบีเอส พบว่า ขณะนี้มีการทำคันดินเพียงจุดเดียวที่ทิศตะวันตกของโรงงานเพื่อกั้นน้ำจากคลองหลอแหล ขณะที่โรงงานต่าง ๆ เสริมแนวป้องกัน ประเมินแล้วน่าจะรับกระแสน้ำได้ที่ระดับ 1 เมตร

สำหรับนิคมอุตสาหกรรมบางชันมีนบุรี มีโรงงาน 93 โรง แรงงานเกือบ 14,000 คน กิจการเกือบร้อยละ 18 เป็นประเภทอาหารและเครื่องดื่ม รองลงมาเป็นปุ๋ย สี และ เคมีภัณฑ์ ที่เหลือเป็นกลุ่มเครื่องใช้ไฟฟ้า อิเล็กทรอนิกส์ กลุ่มเครื่องยนต์ และกลุ่มยานยนต์และการขนส่ง"
3/11/2011,https://www.thaipbs.or.th/news/content/43717,"องค์การกระจายเสียงและแพร่ภาพสาธารณะแห่งประเทศไทย หรือ ส.ส.ท. นับว่าเป็นสื่อโทรทัศน์แห่งแรกที่ได้รับผลกระทบจากอุทกภัยครั้งนี้ แต่ทั้งฝ่ายบริหาร และ ฝ่ายปฏิบัติของ ส.ส.ท. ต่างยืนยันที่จะเดินหน้าทำหน้าที่อย่างสมบูรณ์แบบต่อไป และ แม้ว่า ทีมข่าวหลายคนจะต้องตกอยู่ในภาวะผู้ประสบภัย แต่ยอมรับสภาพที่เกิดขึ้น พร้อมกับการปรับตัวให้เป็นผู้ประสบภัยที่ไม่เพียงการช่วยเหลือตัวเอง แต่ยังช่วยเหลือเพื่อนผู้ประสบภัยอีกด้วย
 

<"""">
 
<"""">
รถบรรทุก 6 ล้อขนาดใหญ่ กลายสภาพเป็นรถรับ-ส่งพนักงานของไทยพีบีเอส เช่นเดียวกับรถขนส่งสินค้าแบบพ่วงตู้คอนเทนเนอร์ ได้ถูกดัดแปลงมาเป็นรถอำนวยความสะดวกให้พนักงานที่ยังคงต้องทำหน้าที่ ""สื่อมวลชน"" ท่ามกลางวิกฤตน้ำท่วมกรุงเทพมหานคร ซึ่ง ส.ส.ท. จัดบริการรถ รับ-ส่ง พนักงานตามช่วงเวลาที่เฉลี่ยการเข้า-ออกงานของแต่ละสำนักในองค์กรมาเป็นเที่ยวรถที่จะวิ่งจากสถานีรถไฟฟ้าบีทีเอส  มายัง ส.ส.ท.

แม้หลายคนจะยอมรับในความยากลำบากของการเดินทาง แต่ด้วยวิชาชีพและสถานะขององค์กรที่เป็นสื่อสาธารณะจึงต้องปรับตัวเพื่อให้สามารถทำงานได้ แม้น้ำจะเข้าท่วมขังเส้นทางที่เดินทางมาทำงานก็ตาม โดยหนึ่งในนั้นคือ ผู้สื่อข่าว ซึ่งนอกจากจะต้องเดินทางมา ส.ส.ท. เพื่อจัดทีมข่าวและอุปกรณ์แล้ว ยังต้องเดินทางออกไปในแต่ละพื้นที่อีกครั้งเพื่อรายงานสถานการณ์ที่เกิดขึ้น แต่ยืนยันที่จะปฏิบัติหน้าที่ต่อไป และ พร้อมจะฝ่าวิกฤตน้ำท่วมครั้งนี้ไปกับคนไทยทั้งประเทศ

แม้การเดินทางฝ่ากระแสน้ำที่ท่วมสูงบนถนนวิภาวดีรังสิต จะเป็นไปด้วยความยากลำบากใช้เวลามากกว่าหนึ่งชั่วโมง แต่ตลอดเส้นทาง ที่รถของ ส.ส.ท. เคลื่อนผ่านพื้นที่ต่าง ๆ ในย่านเดียวกัน ไม่เว้นที่จะต้อนรับเพื่อนร่วมทางมากหน้าหลายตาทั้งที่เข้ามาเพื่อดูบ้านของตัวเอง หรือเยี่ยมญาติในระแวกนี้ รวมถึงบางคนยังต้องการออกจากพื้นที่เพื่ออพยพไปอยู่ที่อื่น หรือ ออกไปทำงานในพื้นที่ชั้นในของกรุงเทพฯ แต่ไม่มีรถโดยสารสาธารณะให้บริการแล้ว

บางครอบครัวขอติดรถรับ-ส่งพนักงานไทยพีบีเอสออกจากพื้นที่มายังบริเวณแยกลาดพร้าว เพื่อต่อรถไปยังสนามบินสุวรรณภูมิ และเดินทางกลับบ้านต่างจังหวัด หลังจากสถานการณ์น้ำท่วมในกรุงเทพฯขยายวงกว้างมากขึ้น

และไม่เพียงแค่พนักงานของไทยพีบีเอสที่ยังคงเดินทางเข้า-ออกพื้นที่ เพื่อทำงานและกลับบ้านพักเท่านั้น แต่พนักงานของ ส.ส.ท.บางคน ตัดสินใจที่จะพักค้างคืน หรือ เรียกว่า อพยพมาอยู่ที่ ส.ส.ท.ก็มี และบางครอบครัวมีความจำเป็นจริง ที่ต้องขอเข้ามาพักชั่วคราวที่ ส.ส.ท. อย่าง นาง ณัฐนันท์ ภูมิมาศ มาดารของพนักงานได้มาพักพิงชั่วคราวแล้ว 3 วัน หลังบ้านพักย่านดอนเมืองจมน้ำไป และวันนี้ได้ขอติดรถออกมาหาซื้อข้าวของที่จำเป็น

นับแต่น้ำเข้าท่วมถนนวิภาวดีรังสิต และ บริเวณใกล้เคียงตลอดแนวเขตบางเขน ดอนเมือง และ หลักสี่ เป็นเหตุให้พนักงานของส.ส.ท. หลายคนตัดสินใจเก็บเสื้อใส่กระเป๋า มาปักหลักค้างคืนที่ส.ส.ท. แทนการเดินทางเข้า-ออก ไม่เว้นแม้แต่ฝ่ายบริหารไปจนถึงฝ่ายปฏิบัติ และ เสียงที่สะท้อนออกมาจากไทยพีบีเอส หรือ ส.ส.ท.ในวันที่ต้องเผชิญกับน้ำ คือ เราตกเป็นผู้ประสบภัย แต่เรา หรือ ทุกคน ต่างยืนหยัดที่จะต่อสู้กับสถานการณ์น้ำที่เกิดขึ้นพร้อมกับการทำหน้าที่ สื่อมวลชน อย่างสมบูรณ์แบบแบบสื่อสาธารณะ"
4/11/2011,https://www.thaipbs.or.th/news/content/43840,"นิคมอุตสาหกรรมบางชันตกอยู่ในภาวะพื้นที่เสี่ยงน้ำท่วม เมื่อน้ำจากบึงกระเทียมเพิ่มระดับจนเริ่มเอ่อริมตลิ่ง ทำให้เจ้าหน้าที่เร่งสูบน้ำที่เอ่อล้นเข้ามาทางท่อระบายน้ำด้านหลังนิคมฯ ออก
ระดับน้ำในบึงกระเทียมซึ่งรับน้ำส่วนหนึ่งมาจากคลองพระยาสุเรนทร์ ขณะนี้นี้เอ่อล้นมาทางท่อระบายน้ำเข้ามาในนิคมอุตสาหกรรมบางชันเฟสสาม ซึ่งมีโรงงานตั้งอยู่เกือบ 30 แห่ง ทำให้เจ้าหน้าที่ต้องใช้เครื่องสูบน้ำสูบออกไปลงคลองบางชันซึ่งอยู่ด้านข้าง และ ผ่านกลางนิคมอุตสาหกรรมฯ ก่อนระบายลงคลองแสนแสบที่อยู่ด้านหน้าของนิคมอุตสาหกรรมบางชัน

นายสุภาพ คลี่ขจาย ผู้ช่วยรัฐมนตรีว่าการกระทรวงอุตสาหกรรม ซึ่งไปตรวจสอบระดับน้ำจุดดังกล่าว ยืนยันถึงการวางแผนเตรียมรับมือมวลน้ำที่จะมาอย่างรวดเร็วไว้แล้ว แต่ยอมรับถึงความกังวลบริเวณด้านหลังของนิคมฯ ที่ต้องเผชิญกับมวลชนที่ไม่ได้อยู่ในเส้นทางน้ำปกติ และ อยู่ติดกับบึงกระเทียม ซึ่งเป็นแนวแบ่งเขตระหว่างนิคมฯกับชุมชนแฟลตอินโดไทยและชุมชนสุเหร่าบางชัน ซึ่งหากมีการสูบน้ำออกจากนิคมมากๆ อาจส่งผลกระทบต่อชุมชนทั้งสองแห่ง

ส่วนด้านหน้านิคมอุตสาหกรรมบางชัน มีเส้นทางน้ำไหลลงคลองแสนแสบ ที่ส่วนหนึ่งรับน้ำมาจากคลองพระยาสุเรนทร์ ซึ่งหากเกิดการเอ่อล้น จะส่งผลต่อนิคมอุตสาหกรรมเฟสสาม ซึ่งมีโรงงานอยู่เกือบ 30 โรงงาน แต่หากระดับน้ำสูงไม่เกิน 2 เมตร 10 เซนติเมตรจะสามารถรับมือได้ ซึ่งได้ประสานกับสำนักการระบายน้ำ ให้นำเครื่องสูบน้ำมาติดตั้งเพิ่มอีก 2 ตัว"
4/11/2011,https://www.thaipbs.or.th/news/content/43843,"วิศวกรรมสถานแห่งประเทศไทย หรือ วสท. ระดมวิศวกรอาสากว่า 150 คน เพื่อให้คำปรึกษาและแก้ปัญหาอาคาร บ้านเรือนทรุด หลังบ้านจม และ แช่น้ำนาน จากน้ำท่วม
บรรดาอาคารบ้านเรือนที่ประสบปัญหาถูกน้ำท่วม และ แช่น้ำอยู่นาน ๆ มักจะมีปัญหากับโครงสร้างอาคารหลังน้ำลด นายธเนศ วีระศิริ เลขาธิการวิศวกรรมสถานแห่งประเทศไทย ในพระบรมราชูปถัมภ์ (วสท.) ในฐานะที่ปรึกษานิคมอุตสาหกรรม พื้นที่ฝั่งตะวันออกของกรุงเทพมหานคร บอกว่า วิศวกรรมสถานฯได้ตั้งศูนย์ตรวจสอบอาคารด้านวิศวกรรมหลังอุทกภัยขึ้น โดยจะมีวิศวกรอาสาให้คำปรึกษาปัญหาต่าง ๆ ที่เกี่ยวข้อง รวมถึงลงพื้นที่ตรวจสอบปัญหาโครงสร้างบ้านและอาคารหลังน้ำลด

 
ทั้งนี้ในระหว่างที่อาคารถูกน้ำท่วมความชื้นของน้ำที่เข้าไปทำปฏิกิริยากับเหล็กที่อยู่ด้านในเสา หรือคานที่เป็นโครงสร้างของอาคาร ส่งผลกระทบกับการรับน้ำหนักได้ และอาจเกิดปัญหาอาคารทรุดตัว ซึ่งปัญหาที่จะเกิดขึ้นสามารถแก้ไขได้ในทางวิศวกรรม แต่จำเป็นจะต้องมีการตรวจสอบอย่างละเอียด"
4/11/2011,https://www.thaipbs.or.th/news/content/43914,"สำนักการระบายน้ำกรุงเทพฯติดตั้งเครื่องผลักดันน้ำที่ประตูระบายน้ำคลองลาดพร้าว เพื่อเร่งระบายลงสู่ระบบอุโมงค์ยักษ์โดยเร็ว หลังจากที่น้ำในคลองมีปริมาณเพิ่มสูงขึ้นเรื่อย ๆ และ ได้เอ่อล้นเข้าท่วมหลายชุมชนริมคลองลาดพร้าวส่งผลให้ชาวชุมชนบางแห่งต้องการอพยพออกจากพื้นที่ก่อนที่กรุงเทพฯจะประกาศเป็นเขตอพยพ
ทหารจากกองพันทหารราบที่ 4 กรมทหารราบที่ 1 มหาดเล็กรักษาพระองค์ พร้อมเจ้าหน้าที่เทศกิจจากสำนักงานเขตห้วยขวาง อพยพประชาชนในชุมชนร่วมใจพิบูลย์ 2 แขวงสามเสนนอก เขตห้วยขวาง ที่แสดงความจำนงจะอพยพออกนอกพื้นที่จำนวน 42 คน ซึ่งส่วนใหญ่เป็นผู้สูงอายุ เด็ก และ ผู้ป่วย ไปยังศูนย์พักพิงชั่วคราวโรงเรียนวัดพระราม 9

โดยการอพยพประชาชนในครั้งนี้เกิดขึ้นก่อนที่กรุงเทพฯจะประกาศให้เขตห้วยขวางเป็นพื้นที่เสี่ยงน้ำท่วม แต่จากการประเมินระดับน้ำในคลองลาดพร้าวที่สูงขึ้นเรื่อย ๆ ทำให้ชุมชนริมคลองเสี่ยงต่อการเกิดน้ำท่วมอย่างฉับพลัน ซึ่งขณะนี้เข้าท่วมบ้านเรือนสูงกว่า 20 เซนติเมตร

ขณะที่ชาวชุมชนส่วนใหญ่ยังยืนยันที่จะอยู่ในบ้านพักต่อไป โดยให้เหตุผลว่า หากน้ำท่วมสูงยังมีชั้น 2 ของบ้านให้อยู่อาศัย แต่ทั้งนี้ขอประเมินสถานการณ์น้ำอีก 2-3 วัน หากวิกฤตถึงขั้นตัดน้ำตัดไฟพร้อมออกจากพื้นที่ ส่วนเหตุผลของชาวบ้านที่ยอมอพยพเพราะน้ำที่เอ่อท่วมบ้านเริ่มส่งผลกระทบต่อการใช้ชีวิตประจำวัน

เขตห้วยขวางมีทั้งสิ้น 3 แขวงได้แก่ แขวงห้วยขวาง แขวงสามเสนนอก และ แขวงบางกะปิ ซึ่งพื้นที่จุดเสี่ยงน้ำท่วมคือชุมชนริมคลองลาดพร้าวทั้งสองฝั่ง เพราะยังคงมีการปล่อยน้ำเข้าสู่คลองจำนวนมาก ทำให้สำนักการระบายน้ำกรุงเทพมหานคร เปิดบานประตูระบายน้ำคลองลาดพร้าวจนสุดบาน และ ติดตั้งเครื่องผลักดันน้ำเพื่อเร่งให้น้ำไหลลงสู่บึงพระรามเก้าเข้าสู่ระบบอุโมงค์ยักษ์ เพื่อสูบลงคลองแสนแสบที่สถานนีสูบน้ำพระโขนงก่อนระบายลงสู่แม่น้ำเจ้าพระยาโดยเร็ว"
4/11/2011,https://www.thaipbs.or.th/news/content/43915,"ผู้ว่าราชการกรุงเทพฯยังไม่เห็นความจำเป็นที่จะประกาศให้ กทม.ทั้ง 50 เขตอพยพ เนื่องจากหลายพื้นที่ยังไม่มีน้ำท่วม และ อาจจะส่งผลให้ประชาชนไม่เชื่อถือหากต้องประกาศให้อพยพ ขณะที่น้ำในคลองต่าง ๆ เริ่มทรงตัว รวมถึงระดับน้ำในสี่แยกท่าพระ เขตบางกอกใหญ่ ยังไม่ได้สูงขึ้น โดยในวันนี้ กทม.ประกาศให้ 4 แขวงของเขตจตุจักรเป็นพื้นที่อพยพ
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร กล่าวหลังตรวจเยี่ยมมาตรการป้องกันน้ำท่วมรถไฟฟ้าบีทีเอสว่า ขณะนี้สถานการณ์ยังไม่น่าเป็นห่วง เนื่องจากระดับน้ำที่อยู่ในท่อระบายน้ำถนนพหลโยธินยังต่ำกว่าระดับถนน 1 เมตร และ มาตรการของรถไฟฟ้าบีทีเอสสามารถป้องกันน้ำท่วมได้ถึง 1.60 เมตรจากผิวถนนและหากต้องตัดกระแสไฟฟ้า ทางรถไฟฟ้าบีทีเอสจะมีไฟฟ้าสำรองในการให้แสงสว่างและการสื่อสารเพื่อนำประชาชนที่ใช้บริการออกจากระบบ

สถานการณ์น้ำในฝั่งธนบุรีในวันนี้ ( 4 พ.ย.) ยังไม่น่าเป็นห่วง แม้ว่าจะมีน้ำบางส่วนเข้าไปยังสี่แยกท่าพระ เขตบางกอกใหญ่ เพราะระดับน้ำไม่ได้สูงขึ้น อีกทั้งเขตบางพลัดระดับน้ำเริ่มลดลง ทั้งนี้ต้องเฝ้าระวังน้ำที่ไหลบ่าจากจังหวัดนครปฐมอย่างต่อเนื่อง ส่วนการบิ๊กแบ็กที่ถนนโลคัลโรดจากเขตหลักสี่ไปถึงเทศบาลหลักหก จังหวัดปทุมธานี หากทำเสร็จในวันนี้จะช่วยชะลอน้ำไม่ให้ไหลเข้าเพิ่มในถนนวิภาวดี

ส่วนข้อเสนอของนายปลอดประสพ สุรัสวดี รัฐมนตรีว่าการกระทรวงวิทยาศาสตร์และเทคโนโลยีให้ กทม.ประกาศทั้ง 50 เขต เป็นเขตอพยพนั้น ผู้ว่าราชการกรุงเทพฯ เห็นว่า ไม่มีความจำเป็นเพราะหลายพื้นที่ยังไม่ถูกน้ำท่วม และ การประกาศอาจจะทำให้ประชาชนไม่เชื่อถือ กทม.หากจำเป็นต้องอพยพจริง ๆ

 
สำหรับสถานการณ์ระดับน้ำในคลองส่วนใหญ่ยังคงทรงตัว เช่นคลองสองเขตสายไหมอยู่ที่ 2.88 เมตร, คลองทวีวัฒนา อยู่ที่ 2.76เมตร, คลองมหาสวัสดิ์ อยู่ที่ 2.85 เมตร ส่วนคลองรังสิตลดลงเหลือ 3.60 เมตร
ขณะที่ระดับน้ำในพื้นที่น้ำท่วมส่วนใหญ่ระดับน้ำเพิ่มขึ้น เช่น เขตบางเขน เพิ่มขึ้น 20-50 เซนติเมตร เขตหลักสี่เพิ่มขึ้น 30 เซนติเมตรถึง 1.20 เมตร, เขตมีนบุรี เพิ่มขึ้น 10-35 เซนติเมตร ,เขตคลองสามวา เพิ่มขึ้น 60-90 เซนติเมตร ,เขตหนองจอก เพิ่มขึ้น 5-10 เซนติเมตร และเขตจตุจักร เพิ่มขึ้น 20 เซนติเมตร ทำให้ กทม.ต้องประกาศให้เขตจตุจักรใน 4 แขวงได้แก่ แขวงลาดยาว แขวงเสนานิคม แขวงจันทรเกษม และแขวงจตุจักรเฉพาะริมคลองเปรมประชากรด้านตะวันตก 100 เมตร และด้านตะวันออกริมทางรถไฟสายเหนือ ให้เป็นพื้นที่อพยพ

ขณะเดียวกันยังได้ประกาศให้แขวงหนองแขมของเขตหนองแขมเป็นพื้นที่เฝ้าระวัง เก็บของขึ้นที่สูงและเตรียมเคลื่อนย้าย เด็ก คนป่วย ผู้สูงอายุ ออกจากบ้านได้ทันที ที่ประกาศให้อพยพ หลังจากก่อนหน้านี้ได้ประกาศให้แขวงหนองค้างพลู เป็นเขตอพยพไปแล้ว"
5/11/2011,https://www.thaipbs.or.th/news/content/44004,"แรงงานชาวพม่าและกัมพูชากว่า 500 คน ซึ่งประสบภัยน้ำท่วม ต้องอพยพจากศูนย์พักพิงผู้ประสบภับน้ำท่วม ที่วัดไร่ขิง อำเภอสามพราน จังหวัดนครปฐม ไปอยู่ที่ศูนย์พักพิงผู้ประสบภัยจังหวัดราชบุรี เนื่องจากน้ำท่วมสูง
แรงงานจากศูนย์พักพิงผู้ประสบอุทกภัยวัดไร่ขิง อ.สามพราน จ.นครปฐม กว่า 500 คน ย้ายไปอยู่ที่สถาบันพัฒนาฝีมือแรงงานภาค 4 อ.เมือง จังหวัดราชบุรี เนื่องจากพื้นที่วัดไร่ขิงน้ำท่วม  โดยสถาบันพัฒนาฝีมือแรงงาน ได้เตรียมอาคาร 3 ชั้น 3 อาคาร เป็นที่พัก พร้อมอาหารสำหรับดูแลแรงงานกลุ่มนี้ ซึ่งมีทั้งชาวพม่า  กัมพูชา  กะเหรี่ยง และไทยใหญ่

สำหรับศูนย์พักพิงผู้ประสบอุทกภัย ในจังหวัดราชบุรี มีทั้งหมด 27 แห่ง ขณะนี้ มีผู้เข้าพักกว่า 3 พันคน และจากการสำรวจโรงแรม บ้านเช่า และรีสอร์ทต่างๆขณะนี้มีผู้เข้าพักเต็มทุกแห่งเช่นกัน ส่วนอำเภอบ้านหมอ จังหวัดสระบุรี ยังถูกน้ำท่วมขัง โดยเฉพาะนาข้าว ทำให้หลายครอบครัว ต้องไปหาปลาในนาข้าวแทน เนื่องจากขาดรายได้ และมีชาวนาอายุ 81 ปี จมน้ำเสียชีวิต ขณะนั่งเรือไปหาปลาในทุ่งนาที่ถูกน้ำท่วม เมื่อเช้านี้"
5/11/2011,https://www.thaipbs.or.th/news/content/44018,"สถานการณ์น้ำท่วมกรุงเทพมหานครวันนี้ในภาพรวม น้ำยังคงเอ่อเข้าท่วมถนนสายหลักใน กทม.ทุกสายและเริ่มประชิดกรุงเทพชั้นในมากขึ้น
 ฝั่งตะวันออกของ กทม. ถนนวิภาวดีรังสิตน้ำได้เลยห้าแยกลาดพร้าวไปถึงบริเวณแยกสุทธิสารจนมีการปิการจราจรแล้ว ถนนพลโยธินน้ำได้ปริมาณน้ำได้รุกคืบเกือบไปถึงบริเวณหน้าสถานีรถไฟฟ้าบีทีเอสหมอชิตแล้ว ขณะที่มีรายงานว่าบริเวณอนุสาวรีย์ชัยสมรภูมิเริ่มห็นสัญญาณน้ำผุดตามท่อระบายน้ำบ้างแล้ว ส่วนถนนรัชดาภิเษกขาออกจากแยกรัชโยธินมีน้ำท่วมบนถนนถึงบริเวณหน้าศาลยุติธรรมแล้ว ด้านถนนลาดพร้าวน้ำก็เริ่มท่วมไปถึงซอย 8 ด้านถนนรามอินทราน้ำจากถนนคู้บอนไหลมาถึงสามแยก กม. 8 และเอ่อต่อไปถึง กม.9 ระดับน้ำสูงราว 10-20 เซนติเมตร ซึ่งถัดไปก็คือห้างแฟชั่นไอซ์แลนด์ มีรายงานว่าเริ่มมีน้ำรั่วซึมกระสอบทรายที่วางกันลานจอดรถด้านหลังแล้ว ส่วนทางด้านตะวันตกของ กทม.ที่ ถนนรัชมงคลประสาธน์ ปากคลองภาษีเจริญก็มีน้ำเริ่มเอ่อจากท่อระบายน้ำแล้ว ส่วนบริเวณถนนกาญจนภิเษก บางแคเหนือใกล้ย่ายภาษีเจริญก็มีน้ำเริ่มท่วมสูงขึ้นเรื่อย ๆ"
5/11/2011,https://www.thaipbs.or.th/news/content/44020,"ปริมาณน้ำที่เพิ่มสูงขึ้นอย่างต่อเนื่อง และถนนสายหลัก หลายสาย รถยนต์ไม่สามารถวิ่งได้ ก็ทำให้กระทรวงมหาดไทย ขอความร่วมมือไปยังหลายจังหวัด ให้ระดมเรือ ไปอำนวยความสะดวกในการเดินทางให้กับประชาชน
 เรือ 91 ลำ ที่จังหวัดประจวบคีรีขันธุ์ ระดมมาจากชาวเรือประมงพื้นที่บ้าน หลังจากได้รับการร้องขอจากกระทรวงมหาดไทย ให้จัดหาเรือพร้อมคนขับไปช่วยอำนวยความสะดวกให้กับชาวกรุงเทพมหานคร ที่กำลังเดือดร้อนจากปัญหาน้ำท่วม

 
นายวีระ ศรีวัฒนตระกูล ผู้ว่าราชการจังหวัดประจวบคีรีขันธุ์ บอกว่า เรือเหล่านี้ พร้อมคนขับ จะไปประจำตามสำนักงานเขตต่างๆ ในกรุงเทพมหานคร เพื่อลำเลียงอาหารและน้ำดื่มให้กับผู้ประสบภัย รวมทั้งบริการประชาชนในการเดินทางไปยังจุดต่างๆ ซึ่งคาดว่า จะส่งถึงกรุงเทพมหานคร ในวันนี้และจะให้บริการผู้ประสบภัยอย่างน้อยครึ่งเดือน"
5/11/2011,https://www.thaipbs.or.th/news/content/44027,"บริษัทไปรษณีย์ไทย เตรียมปรับการนำจ่ายจดหมายและพัสดุในเขตพื้นที่กรุงเทพมหานคร หลังจากสถานการณ์น้ำท่วมกินบริเวณกว้างมากขึ้นเรื่อยๆ ซึ่งขณะนี้ต้องปิดให้บริการไปรษณีย์สาขาไปแล้วกว่า 40 แห่ง
บริษัทไปรษณีย์ไทย เริ่มจะประสบปัญหาในการนำจ่ายจดหมายและพัสดุ จากศูนย์คัดแยกที่หลักสี่ และศูนย์ไปรษณีย์กรุงเทพ เนื่องจากพื้นที่นำส่งถูกจำกัด จากน้ำที่เข้าท่วมหลายเขตในกรุงเทพมหานคร นอกจากนี้จากการสำรวจเบื้องต้นพบว่าผู้รับปลายทางส่วนหนึ่งอพยพไปอยู่พื้นที่อื่น ทำให้การส่งไม่ถึงมือผู้รับ โดยเฉพาะในกรณีส่งจดหมายด่วน หรือ อีเอ็มเอส จะไม่มีผู้เซ็นรับจดหมาย
 
นางอนุสรา จิตต์มิตรภาพ กรรมการผู้จัดการใหญ่ บริษัทไปรษณีย์ไทย จำกัด ให้ข้อมูลกับไทยพีบีเอสว่าขณะนี้ปิดให้บริการสำนักงานสาขาแล้วกว่า 40 แห่ง และจะหารือเพื่อปรับระบบการนำจ่ายจดหมายและพัสดุอีกครั้งในวันจันทร์นี้ ขณะที่การบริการนำส่งไปจังหวัดที่ประสบภัยน้ำท่วม ที่สถานการณ์เริ่มคลี่คลาย ก็เริ่มกลับมาเป็นปกติ
 
นอกจากบริษัทไปรษณีย์ไทยจะประสบปัญหาพื้นที่นำส่งแล้ว พนักงานส่วนหนึ่งต้องหยุดงานเนื่องจากบ้านประสบปัญหาน้ำท่วม ทั้งนี้หากจะปรับการนำส่งด้วยเรือ ทางบริษัทก็มีเรือไม่เพียงพอ โดยที่ผ่านมาบริษัทจัดให้บริการนำส่งทางเรือเฉพาะในเขตปากเกร็ด จังหวัดนนทบุรี ซึ่งมีเรือไว้ให้บริการเพียง 5-6 ลำ"
5/11/2011,https://www.thaipbs.or.th/news/content/44037,"ผู้บัญชาการทหารบก ระบุว่า กองทัพพร้อมสนับสนุนให้ตำรวจมีความแข็งแรงในการดูแลมวลชนที่ต่อต้านการปิดประตูระบายน้ำและพังคันกั้นน้ำ พร้อมย้ำต้องสร้างความเข้าใจประชาชนให้เห็นแก่ส่วนรวม
พล.อ.ประยุทธ์ จันทร์โอชา ผู้บัญชาการทหารบก พร้อมด้วย พล.อ.ศิริชัย ดิษฐกุล เสนาธิการทหารบก ตรวจเยี่ยมการปฎิบัติหน้าที่ของศูนย์ต่อสู้ป้องกันภัยทางอากาศ กองทัพบก ที่ช่วยเหลือผู้ประสบภัยน้ำท่วม ที่ จ.ปทุมธานี โดยมีนายขจรศักดิ์ สิงห์โตกุล ผู้ว่าราชการจังหวัดปทุมธานี บรรยายสรุปอุทกภัยในจังหวัดให้ ผู้บัญชาการทหารบกได้รับทราบว่า ขณะนี้มีอุปสรรคในการปิดประตูระบายน้ำบางจุดเพื่อป้องกันน้ำไหลเข้ากรุงเทพฯ เนื่องจากมีประชาชนต่อต้าน จึงขอประสานกองทัพสนับสนุนการดูแลมวลชน

ด้าน พล.ต.ทวีป กิ่งเกล้า ผู้บัญชาการศูนย์ต่อสู้ป้องกันภัยทางอาากศ กองทัพบก ว่า จังหวัดปทุมธานีมีระดับน้ำลดลงเล็กน้อย และ จะมีน้ำท่วมขัง ในระดับ 50 ซ.ม.- 1 เมตร ในอีก 3-4 สัปดาห์ซึ่งทางหน่วยเตรียมแผนฟื้นฟูรองรับไว้แล้ว

ขณะที่ตัวแทนกรมชลประทานของจังหวัดปทุมธานี้ เสนอให้มีการระบายน้ำโดยการเปิดประตูระบายน้ำที่คลองขนมจีน ให้มากกว่า 1.20 เมตรที่เปิดอยู่ในปัจจุบัน เพื่อช่วยในการระบายน้ำ

ขณะเดียวกันผู้บัญชาการทหารบก ได้มอบหมายให้นายทหารประสานงานกับ ศปภ.นำข้อเสนอดังกล่าวไปเสนอที่ประชุม. ศปภ.ต่อไป พร้อมระบุว่า ระดับน้ำใน จ.ปทุมธานีลดลงเล็กน้อย จากการระบายน้ำ โดยกองทัพจะช่วยดูแลให้ประชาชนเดือดร้อนน้อยที่สุดและทำความเข้าใจกับประชาชน ให้เห็นถึงประโยชน์ส่วนรวม

ส่วนการดูแลคันกั้นน้ำ ผบ.ทบ.เห็นว่า ควรใช้กฎหมายปกติต่อไป โดยมีตำรวจเป็นผู้ดูแล ซึ่งต้องเป็นกำลังใจให้ตำรวจ และ หนุนตำรวจให้มีการเข้มแข็ง เพราะหากใช้กำลังทหารจะแรงเกินไป พร้อมทั้งต้องให้ผู้นำชุมชนไปชี้แจงกับประชาชนถึงการระบายน้ำที่ดำเนินการอยู่ในขณะนี้ เพราะประชาชนยังมองถึงผลกระทบเฉพาะตัวเอง ไม่ได้มองถึงผลกระทบในภาพรวม"
5/11/2011,https://www.thaipbs.or.th/news/content/44038,"รัฐบาลเตรียมเสนอแผนเยียวยาและฟื้นฟูพื้นที่หลังน้ำลดเข้าครม.อนุมัติงบประมาณในวันอังคารที่ 8 พฤศจิกายนนี้ ขณะที่กระทรวงคมนาคม ย้ำภารกิจวางบิ๊กแบกหรือถุงทรายขนาดใหญ่เสร็จสิ้นแล้ว โดยนายกรัฐมนตรีเชื่อว่า 2 สัปดาห์หลังจากนี้จะเห็นผล พร้อมย้ำภารกิจแก้ปัญหาน้ำจะสำเร็จและกระทบน้อยที่สุด ประชาชนต้องคำนึงถึงประโยชน์ของประเทศด้วย
สาระสำคัญที่ นางสาวยิ่งลักษณ์ ชินวัตร นายกรัฐมนตรี กล่าวระหว่างจัดรายการ""รัฐบาลยิ่งลักษณ์พบประชาชน"" คือการชี้แจงสถานการณ์น้ำ โดยระบุว่าจังหวัดนครสวรรค์เริ่มเข้าสู่ภาวะปกติแล้ว ขณะที่จังหวัดพระนครศรีอยุธยาเตรียมโครงการทำความสะอาดเมืองหรือบิ๊กคลีนนิ่งในวันที่ 10 พฤศจิกายนนี้ พร้อมกั้นนั้นก็ยอมรับว่าภารกิจแก้ปัญหาสถานการณ์น้ำตลอด 1 เดือนนี้ทั้งหนักและเหนื่อย แต่ก็ยังพร้อมจะเดินหน้าแก้ปัญหาต่อไป โดยย้ำที่จะบังคับใช้กฎหมายอย่างเคร่งครัดกับบุคคลหรือกลุ่มบุคคลที่ทำลายแนวคันกั้นน้ำ
 
นายกรัฐมนตรี เปิดเผยด้วยว่า ในวันอังคารที่ 8 พฤศจิกายนนี้ รัฐบาลจะเสนอมาตรการเยียวยาและแผนฟื้นฟูหลังน้ำลดเข้า ครม. เพื่ออนุมัติงบประมาณดำเนินการไม่น้อยกว่าแสนล้านบาท และเชื่อมั่นว่าภายในวันที่ 12 พฤศจิกายนนี้ จะสามารถระบายน้ำ ทั้งฝั่งตะวันตกและตะวันออกของกรุงเทพฯได้วันลด 60 ล้านลูกบาศก์เมตรต่อวัน และคาดว่าตั้งแต่กลางเดือนปริมาณน้ำโดยรวมจะลดลง สอดคล้องกับคำยืนยันของรัฐมนตรีกระทรวงคมนาคม ที่ระบุว่าภารวางบิ๊กแบ็ก หรือ กระสอบทรายขนาดใหญ่เสร็จสิ้นแล้ว ซึ่งจะสามารถสกัดกั้นน้ำเหลือที่ไหลบ่าเข้ากรุงเทพมหานครได้
 
ขณะที่ช่วงบ่ายวันนี้ นายกรัฐมนตรี พร้อมคณะเดินทางไปยังจังหวัดนครสวรรค์ เพื่อติดตามสถานการณ์น้ำของพื้นที่พร้อมมอบเงินให้ผู้ประสบอุทกภัย ครัวครัวละ 5 พันบาท พร้อมจ่ายค่าชดเชยและเยียวยาเกษตรกรและผู้ได้รับผลกระทบในครั้งนี้ ก่อนสิ้นเดือนนี้
 
จากนั้นนายกรัฐมนตรี ได้รับมอบสิ่งของจากผู้มีจิตศรัทธา ร่วมบริจาคตามแผนฟื้นฟูช่วยเหลือผู้ประสบอุทกภัยหลังน้ำลด ทั้งที่มอบเมล็ดพันธุ์พืชแก่ตัวแทนเกษตรกร และมอบเงินช่วยเหลือครอบครัวที่ประสบภัยน้ำท่วม ส่วนก่อนหน้านั้น นายกรัฐมนตรีได้ลงนามแต่งตั้งคณะกรรมการและกลไกการปฎิบัติงานฟื้นฟูเยียวยาผู้ได้รับผลกระทบจากสถานการณ์อุทกภัย เพื่อเร่งฟื้นฟูระบบ ภายใน 1 ปี รวม 9 คณะ โดยมีรัฐมนตรีรับผิดชอบในแต่ละด้าน แต่นายกรัฐมนตรีจะรับผิดชอบดูแลคณะคณะที่ปรึกษาด้านบริหารจัดการน้ำ หรือ คปน. ซึ่จะมีบุคคลที่นายกรัฐมนตรีแต่งตั้งเป็นประธาน ส่วนคณะกรรมการบริหารศูนย์ปฏิบัติการขับเคลื่อนการบริหารการช่วยเหลือผู้ประสบอุทกภัย หรือ กบภ. นายกรัฐมนตรี จะทำหน้าที่เป็นประธาน
"
9/11/2011,https://www.thaipbs.or.th/news/content/44832,"ผอ.ศปภ.ยอมรับประเมินได้ยากว่าน้ำท่วมในพื้นที่อนุสาวรีย์ชัยสมรภูมิ และ ถนนพระราม 2 หรือไม่ ขณะเดียวกันยอมรับมีโอกาสที่น้ำจะไหลข้ามแนวบิ๊กแบ็ก แต่ได้เสริมเท่าที่จะทำได้แล้ว
พล.ต.อ.ประชา พรหมนอก รัฐมนตรีว่าการกระทรวงยุติธรรมในฐานะประธานคณะกรรมการช่วยเหลือผู้ประสบอุทกภัย หรือ ศปภ.ยอมรับว่า 2 จุดสำคัญที่มีนักวิชาการประเมินว่า น่าเป็นห่วงในบริเวณอนุสาวรีย์ชัยสมรภูมิ และ ถนนพระรามสอง เป็นสิ่งที่ประเมินยากเพราะเป็นน้ำที่มาตามท่อระบายน้ำ ส่วนน้ำทะเลหนุนยังไม่น่าห่วง โดย ศปภ.พยายามอย่างเต็มที่ในการเร่งระบายน้ำ โดยอาศัยเครื่องสูบน้ำของ กทม.เป็นหลัก

ส่วนกรณีที่ประชาชนห่วงว่ามวลน้ำเหนือจะไหลข้ามแนวกระสอบทรายยักษ์ หรือ บิ๊กแบ็ก ยอมรับว่ามีโอกาสเป็นไปได้โดยจะมีการเสริมแนวท่าที่จะทำได้ ส่วนประชาชนในพื้นที่รับน้ำยืนยันว่าได้ทำความเข้าใจแล้ว และ ระดับน้ำในขณะนี้ได้ลดลงไปเรื่อย ๆ 10-20 เซนติเมตรจนเป็นที่น่าพอใจ ทั้งนี้เชื่อว่าบิ๊กแบ็กจะช่วยชะลอน้ำได้เป็นเดือนไม่ใช่ 7วันตามที่มีข่าว

ขณะที่การระบายน้ำของ กทม.ได้รับรายงานว่าระบายน้ำได้ดีในทุกจุด และได้ขอร้องการประปานครหลวง หรือ กปน.ให้งดการปล่อยน้ำลงในช่องทางต่าง ๆ เช่น สามเสน บางซื่อ บางเขน ซึ่งการประปาได้มีการปิดประตูระบายน้ำแล้ว จึงเป็นหน้าที่ของ กทม.ที่จะเร่งระบายน้ำ

ส่วนกรณีเครื่องสูบน้ำพังหลายเครื่อง พล.ต.อ.ประชา กล่าวว่า เบื้องต้นมีการซ่อมแล้วและทยอยแก้ไขถือเป็นเรื่องธรรมเพราะเครื่องมีอายุการใช้งานนาน ส่วนเครื่องใหม่กำลังมีการเร่งติดตั้ง "
9/11/2011,https://www.thaipbs.or.th/news/content/44843,"กรมควบคุมโรคนำยา และ กล่องโฟมป้องกันโรค มาเยี่ยมให้กำลังใจสถานีโทรทัศน์ไทยพีบีเอสที่ประสบอุทกภัยน้ำท่วม พร้อมเตือนประชาชนเฝ้าระวังโรคระบาดที่มากับอาหารและน้ำ
นพ.รุ่งเรือง กิจผาติ โฆษกกรมควบคุมโรคพร้อมด้วยเจ้าหน้าที่เยี่ยมให้กำลังใจสถานีไทยพีบีเอส ในการปฏิบัติหน้าที่นำเสนอข่าววิกฤตน้ำท่วม แม้ว่าจะประสบอุทกภัยน้ำท่วมเช่นเดียวกัน โดยมอบยาเวชภัณฑ์และคู่มือสำหรับประชาชนในการป้องกันโรคที่มากับน้ำท่วม รวมถึงกล่องโฟมป้องกันโรคให้กับนายวสันต์ ภัยหลีกลี้ รองผู้อำนวยการองค์การกระจายเสียงและแพร่ภาพสาธารณะแห่งประเทศไทย
พร้อมกันนี้โฆษกกรมควบคุมโรคยังเป็นห่วงโรคระบาดที่มากับอาหารและน้ำ โดยเฉพาะน้ำประปา แนะนำให้ต้มเดือดประมาณ 5นาที ก่อนนำมาดื่ม และ หากท้องเสียสามารถทำน้ำเกลือแร่ได้เองเพื่อบรรเทาอาการ ด้วยการนำน้ำต้มสุก 750 ซีซี ผสมกับเกลือครึ่งช้อนชาน้ำตาล 2 ช้อนโต๊ะ

ขณะเดียวกันยังเป็นห่วงโรคฉี่หนูที่มากับน้ำ โดยยขอให้ประชานใส่รองเท้าบูธ หรือสวมถุงพลาสติกยาวที่ขาแล้วมัดด้วยเชือกและใส่รองเท้าก่อนเดินลุยน้ำท่วม

สำหรับโรคฉี่หนูจะมีอาการเป็นไข้ ปวดกล้ามเนื้อ ปวดน่อง ต้องรีบไปพบแพทย์และบอกประวัติว่าสัมผัสน้ำ โดยหากป่วยด้วยโรคนี้แล้วรักษาไม่ดี จะทำให้เกิดอาการตัวเหลือง ปัสสาวะออกน้อย ไตวายและอาจเสียชีวิตได้"
9/11/2011,https://www.thaipbs.or.th/news/content/44844,"ผู้อำนวยการสำนักการระบายน้ำ ยืนยันจะเร่งระบายน้ำจากถนนวิภาวดีรังสิต ถนนพหลโยธิน และ ถนนลาดพร้าว ลงคลองบางซื่อ โดยขณะนี้มีเครื่องสูบน้ำแล้ว 17 เครื่อง ขณะเดียวกันได้ประสานให้บริษัทเอกชนรับเหมาก่อสร้างระบบบำบัดน้ำเสียในคลองบางซื่อรื้อโครงสร้างบางส่วนออก เพื่อเปิดทางระบายน้ำ
นายสัญญา ชีนิมิตร ผู้อำนวยการสำนักการระบายน้ำยืนยันถึงการเร่งระบายน้ำอย่างเต็มที่ทุกจุด โดยที่คลองพระโขนงมีเครื่องสูบน้ำทั้งหมด 45 เครื่องอยู่ระหว่างการซ่อมบำรุง 2 เครื่องใช้ได้ 43 เครื่องส่วนสถานีสูบน้ำสามเสน มี 15 เครื่อง สถานีสูบน้ำบางซื่อ 17 เครื่อง และ ถนนวิภาวดีรังสิต 4 จุด อีก 8 เครื่อง

พร้อมกันนี้ กทม.ขอความร่วมมือบริษัทเอกชนรับเหมาก่อสร้างที่อยู่ระหว่างการก่อสร้างระบบบำบัดน้ำเสียใต้ดินให้รื้อย้ายอุปกรณ์การก่อสร้างออกบางส่วนเพื่อเปิดทางน้ำให้กับคลองบางซื่อได้ระบายน้ำได้ดีขึ้น ซึ่งได้รับความร่วมมือจากเอกชนเป็นอย่างดี

ผู้อำนวยการสำนักการระบายน้ำยอมรับว่า ปริมาณน้ำไหลเข้าพื้นที่ กทม.มากกว่าการระบายน้ำออก ซึ่ง กทม.สามารถระบายได้เพียงวันละ 100 ล้านลูกบาศก์เมตร และยอมรับว่า ไม่สามารถประเมินมวลน้ำที่ไหลเข้ามาได้

ขณะที่การพร่องน้ำในคูคลองสาขาให้มีระดับต่ำเพื่อรักษาระดับน้ำที่จะรับมาจากคลองบางซื่อ ดังนั้นน้ำจากถนนลาดพร้าว ถนนวิภาวดีรังสิต และถนนพหลโยธิน ได้ลงสู่คลองบางซื่อไปสู่ประตูระบายน้ำวัดแก้วฟ้าออกสู่แม่น้ำเจ้าพระยา

ส่วนคูระบายน้ำวิภาวดีรังสิตจะระบายไปที่สถานีสูบน้ำดินแดนออกคลองสามเสน ลงสู่แม่น้ำเจ้าพระยา ขณะที่น้ำจากถนนรัชดาภิเษก จะสูบลงคลองลาดพร้าวไปยังประตูระบายน้ำคลองห้วยขวาง แล้วสูบน้ำเข้าคลองแสนแสบลงบึงมักกะสัน ก่อนสูบออกลงแม่น้ำเจ้าพระยา ซึ่งเชื่อว่า อีก 2 สัปดาห์หากไม่มีมวลน้ำใหม่เข้ามา และแนวคันกั้นน้ำขนาดใหญ่หรือบิ๊กแบ็ก ใช้ได้ผลจะทำให้น้ำใน กทม.ลดลง

 "
9/11/2011,https://www.thaipbs.or.th/news/content/44905,"ผู้ว่าฯกทม.เร่งระบายน้ำลงคลองบางซื่อ เพื่อหวังลดระดับน้ำท่วมในถนนวิภาวดีรังสิต ถนนพหลโยธิน และ ถนนลาดพร้าว ขณะเดียวกันเตรียมยกแบริเออร์ในบางช่วงของถนนพระราม 2 ออกเพื่อเป็นช่องทางน้ำผ่านให้ไหลลงสู่ทะเลโดยเร็ว เนื่องจากคาดว่าน้ำจากเขตบางขุนเทียนจะถึงถนนพระราม 2 ในวันพรุ่งนี้ ( 10 พ.ย.)
ม.ร.ว.สุขุมพันธุ์บริพัตร ผู้ว่าราชการกรุงเทพมหานคร ลงพื้นที่ตรวจน้ำท่วมเขตบางขุนเทียนที่รับน้ำมาจากเขตบางบอน ซึ่งขณะนี้น้ำจากคลองทวีวัฒนา ข้ามทางรถไฟสายใต้ เข้าสู่พื้นที่เขตบางขุนเทียนแล้ว โดยมีระยะห่าง 1 กิโลเมตรจะเข้าสู่ถนนพระราม 2 ผู้ว่าราชการกรุงเทพมหานคร คาดว่า น้ำจะถึงถนนพระราม 2 ในวันพรุ่งนี้ ( 10พ.ย.)

พร้อมยืนยันว่า กทม. ศปภ. และ กรมทางหลวงได้หารือร่วมกันที่จะช่วยเร่งระบายน้ำ ผ่านถนนพระราม 2 ไม่ให้ท่วมขังโดยจะยกแบริเออร์บางช่วงเพื่อให้น้ำสามารถผ่านถนนพระราม 2 และไหลลงสู่ทะเลได้โดยเร็ว เพราะถนนเส้นนี้เป็นเส้นทางหลักลงสู่ภาคใต้

ขณะเดียวกันกทม.ยังได้นำเครื่องสูบน้ำที่ได้รับการสนับสนุนจาก ศปภ. ติดตั้งที่คลองราชมนตรี เพื่อผันน้ำไปลงคลองมหาชัย ก่อนกระบายออกสู่ทะเล แม้มวลน้ำจะข้ามถนนพระราม 2 ไปแล้ว แต่ยังมีน้ำค้างทุ่งจากพื้นที่อำเภอบางกรวย จังหวัดนนทบุรี ไหลเข้ามาอีก รวมถึงน้ำทะเลที่จะหนุนสูงสุดในวันพรุ่งนี้จะไปกระทบกับสองฝั่งริมแม่น้ำเจ้าพระยา โดยน้ำจะแผ่กระจายไม่สูงมากนัก แต่ก็ไม่สามารถประเมินได้ว่ามีจำนวนมากเท่าใด และ ขณะนี้ได้รับรายงานว่ามีน้ำมุดใต้ท่อระบายน้ำในพื้นที่พระราม 2 บ้างแล้วบางส่วน

นอกจากนี้ผู้ว่าราชการกรุงเทพมหานครยังได้ไปดูระบบการระบายน้ำที่สถานีสูบน้ำคลองบางซื่อ ซึ่งขณะนี้เครื่องสูบน้ำทั้ง 17 เครื่อง ได้เร่งระบายน้ำ 51 ลูกบาศก์เมตรต่อวินาที

นายสัญญา ชีนิมิตร ผู้อำนวยการสำนักการระบายน้ำ ยืนยันว่า เร่งระบายน้ำอย่างเต็มที่ในทุกจุด โดยที่คลองพระโขนงมีเครื่องสูบน้ำทั้งหมด 45 เครื่อง แต่อยู่ระหว่างการซ่อมบำรุง 2 เครื่องจึงใช้ได้เพียง 43 เครื่อง ส่วนสถานีสูบน้ำสามเสน มี 15 เครื่อง สถานีสูบน้ำบางซื่อ 17 เครื่อง และถนนวิภาวดีรังสิต 4 จุด อีก 8 เครื่อง พร้อมยอมรับว่า มีปริมาณน้ำไหลเข้าพื้นที่กทม. มากกว่าการระบายน้ำออก ที่ทำได้เพียงวันละ 100 ล้านลูกบาศก์เมตร

สำหรับการพร่องน้ำในคูคลองสาขาให้มีระดับต่ำเพื่อรักษาระดับน้ำที่จะรับมาจากคลองบางซื่อ ดังนั้นน้ำจากถนนลาดพร้าว ถนนวิภาวดีรังสิต และถนนพหลโยธิน ได้ลงสู่คลองบางซื่อไปสู่ประตูระบายน้ำวัดแก้วฟ้า ออกสู่แม่น้ำเจ้าพระยา ส่วนคูระบายน้ำวิภาวดีรังสิต จะระบายไปที่สถานีสูบน้ำดินแดงออกคลองสามเสน ลงสู่แม่น้ำเจ้าพระยา ขณะที่น้ำจากถนนรัชดาภิเษก จะสูบลงคลองลาดพร้าวไปยังประตูระบายน้ำคลองห้วยขวาง เพื่อระบายเข้าคลองแสนแสบ ลงบึงมักกะสัน ก่อนสูบออกลงแม่น้ำเจ้าพระยา

โดยเชื่อว่าอีก 2สัปดาห์ หากไม่มีมวลน้ำใหม่เข้ามา และ แนวคันกั้นน้ำขนาดใหญ่หรือบิ๊กแบ็ก ใช้ได้ผลจะทำให้น้ำใน กทม.ลดลง

 "
10/11/2011,https://www.thaipbs.or.th/news/content/45088,"ธนาคารเพื่อการเกษตรและสหกรณ์การเกษตร หรือ ธ.ก.ส. เตรียมขั้นตอนการพักชำระหนี้ให้กับลูกค้าทั่วประเทศ และ การช่วยเหลือเงินทุนฟื้นฟูอาชีพราย 100,000 บาท
พื้นที่การเกษตรรวมถึงบ่อเลี้ยงปลา ในหลายจังหวัดภาคอีสานที่ติดกับแม่น้ำมูลและแม่น้ำชี ได้รับความเสียหายเกือบทั้งหมดจากสถานการณ์น้ำท่วม โดยเฉพาะจังหวัดศรีสะเกษ และ อุบลราชธานี มีเกษตรกรได้รับผลกระทบกว่า 17,000 คน ซึ่งธนาคารเพื่อการเกษตรและสหกรณ์การเกษตร หรือ ธ.ก.ส.ในแต่ละพื้นที่ จะเร่งเข้าไปชี้แจงขั้นตอนพักชำระหนี้ 3 ปีโดยไม่คิดดอกเบี้ย รวมถึงเงินทุนฟื้นฟูอาชีพเกษตรกรรายละ 100,000 บาท

 
ขณะที่ชาวบ้านปากคลอง เทศบาลตำบลบางระกำ อำเภอบางระกำ จังหวัดพิษณุโลก เริ่มขนย้ายทรัพย์สินจากเพิงที่พักริมถนน กลับเข้าบ้านพักหลังระดับน้ำเริ่มลดลงจนเกือบกลับสู่ภาวะปกติ  เช่นเดียวกับพ่อค้าแม่ค้าในตลาดเทศบาลนครนครสวรรค์ เร่งทำความสะอาดแผงร้านค้า เพื่อเตรียมนำสิ่งของกลับเข้าไปขายตามปกติ
"
10/11/2011,https://www.thaipbs.or.th/news/content/45091,"รัฐมนตรีว่าการกระทรวงวัฒนธรรมเตรียมเสนอให้รัฐบาลจัดทำบุญประเทศหลังน้ำลด เพื่อเรียกขวัญกำลังใจของประชาชน ขณะที่ผู้บัญชาการทหารบก เตรียมเสนอของบประมาณฟื้นฟูกองทัพ และ กำลังพลที่ถือเป็นผู้ประสบอุทกภัยเช่นกัน
พล.อ.ประยุทธ์ จันทร์โอชา ผู้บัญชาการทหารบกยอมรับหากงบประมาณของกองทัพบกจะต้องถูกปรับลดไปกว่าร้อยละ 10 เพื่อใช้ในการฟื้นฟูประเทศ โดยกองทัพยังพร้อมปฏิบัติงานอย่างเต็มที่ และ ได้กำชับให้หน่วยงานบริการรับ-ส่ง ประชาชนอย่างทั่วถึง และสอดคล้องกับสถานการณ์ โดยให้พร้อมขยายเส้นทางการให้บริการประชาชนไปถึงย่านถนนพระราม 2 หากสถานการณ์น้ำท่วมขยายพื้นที่เข้ามา หลังจากกองทัพบก ได้ให้บริการประชาชนทั้งในกรุงเทพมหานคร และ นนทบุรี รวม 17 เส้นทาง และสนับสนุนให้หน่วยงานอื่น มีความเข้มแข็งเพื่อทำงานช่วยเหลือประชาชนร่วมกัน

สำหรับการดูแลกำลังพลที่ปฏิบัติหน้าที่ช่วยเหลือประชาชนช่วงน้ำท่วมว่า ย้ำให้กรมแพทย์ทหารบกดูแลด้านสุขอนามัยการระวังโรคต่างๆ ที่มากับน้ำ ส่วนการที่กระทรวงการคลังอนุมัติเบี้ยเลี้ยงให้ทหารเกณฑ์ที่ออกปฏิบัติช่วงน้ำท่วมเพิ่มเติมอีก 120 บาท จากเดิมที่ได้รับคนละ 94 บาท จะดำเนินการเบิกย้อนหลังได้ต่อไป รวมทั้งแนวทางฟื้นฟูหน่วยที่ได้รับผลกระทบจากสถานการณ์น้ำท่วม ที่ต้องมีการของบประมาณฟื้นฟูเพิ่มเติม ในฐานะที่กองทัพเป็นผู้ประสบภัยเช่นกัน

นางสุกุมล คุณปลื้ม รัฐมนตรีว่าการกระทรวงวัฒนธรรม เตรียมเสนอ น.ส.ยิ่งลักษณ์ ชินวัตร นายกรัฐมนตรี ให้มีการทำบุญประเทศหลังจากได้ทำความสะอาดบ้านเมืองหลังน้ำลดแล้ว รวมถึงเสนอให้ทุกจังหวัดที่ได้รับผลกระทบน้ำท่วมมีการรับขวัญบ้านขวัญเมือง และ ฟื้นฟูจิตใจกลับคืนมา โดยจะเริ่มที่จังหวัดพระนครศรีอยุธยาที่จะใช้โบราณสถานเป็นสถานที่ทำบุญใหญ่ของจังหวัด ควบคู่ไปกับการบูรณะโบราณสถาน ศาสนสถาน"
10/11/2011,https://www.thaipbs.or.th/news/content/45107,"นายกฯนั่งรถ ขสมก.เยี่ยมศูนย์พักพิงที่ รร.มัธยมประชานิเวศน์ เขตจตุจักร พร้อมขอโอกาส อ.จุฬาฯ ทำงานเพราะภัยธรรมชาติแก้ปัญหาได้ยาก ยืนยันทุกคนทำหน้าที่เต็มความสามารถแล้ว
น.ส.ยิ่งลักษณ์ ชินวัตร นายกรัฐมนตรี และคณะออกเดินทางด้วยรถประจำทางของ ขสมก. เยี่ยมผู้ประสบภัยในพื้นที่ โรงเรียนมัธยมประชานิเวศน์ เขตจตุจักร และ มอบถุงยังชีพน้ำขวดให้ผู้ประสบภัยที่ศูนย์พักพิง ทั้งนี้ภายในศูนย์พักพิงมีประชาชนที่ประสบอุทกภัยจากพื้นที่ใกล้เคียงมาอาศัยอยู่จำนวน 107 คน ซึ่งศูนย์พักพิงแห่งนี้จะสามารถรองรับผู้ประสบภัยได้ 250 คน โดยนายกรัฐมนตรีได้ประกอบอาหารสำหรับผู้ประสบภัย

จากนั้นนายกฯ ให้สัมภาษณ์ถึงกรณีที่อาจารย์จากจุฬาลงกรณ์มหาวิทยาลัย จะรวมตัวกันฟ้องร้องรัฐบาลที่บริหารงานผิดพลาด ว่า ขอดูรายละเอียดก่อนแต่ยืนยันทุกคนทำหน้าที่อย่างเต็มที่แล้ว โดยการแก้ปัญหาภัยธรรมชาติทำได้ยาก แม้ในต่างประเทศก็ต้านทานได้ยาก ซึ่งเจ้าหน้าที่ต้องการกำลังใจในการทำงานมากกว่า และ ยินดีรับฟังข้อเสนอของทุกฝ่าย โดยปัญหาใดที่แก้ได้จะเร่งดำเนินการ เมื่อถามว่าแสดงว่าได้กำลังใจดีจะไม่ลาออกเพื่อแสดงความรับผิดชอบ นายกรัฐมนตรี กล่าวว่า  ตนเองได้รับความไว้วางใจจากประชาชนให้เข้ามาดูแลดังนั้นขอทำหน้าที่อย่างเต็มที่โดยไม่แบ่งฝ่าย หรือ แบ่งสี 

ส่วนน้ำทางตอนเหนือของ กทม. ที่หลายฝ่ายกังวลว่าจะทะลักเข้าท่วม กทม.อีกนั้น นายกรัฐมนตรี ระบุว่า ได้สั่งการกรมชลประทานเฝ้าดูระดับน้ำแล้ว และ ให้เร่งระบายออกไปทางทิศตะวันออกให้มากที่สุด โดยในส่วนที่ไหลเข้า กทม.ให้ กทม.เร่งระบายลงคลองต่อไป 

สำหรับสถานการณ์น้ำที่บางชันที่อยู่ในช่วง 10 วันอันตรายนั้น นายกรัฐมนตรี ระบุว่า การแก้ไขปัญหาน้ำต้องอาศัยปัจจัยหลายด้าน โดยกองทัพได้ช่วยเสริมคันกั้นน้ำให้แข็งแรง ซึ่งเชื่อว่าจะป้องกันได้ ส่วนการระบายน้ำฝั่งตะวันตก ได้เร่งผลักดันน้ำสู่ระบบชลประทาน และขอความร่วมมือประชาชนอย่าทิ้งขยะ เพราะจะกีดขวางการระบายน้ำ ทั้งนี้ มอบหมายกระทรวงมหาดไทยกำจัดขยะในคลองต่างๆ แล้ว เพื่อให้น้ำระบายเร็วขึ้น

อย่างไรก็ตามเงินช่วยเหลือเยียวยาประชาชนที่ประสบอุทกภัย 5,000 บาท นั้น จะมีการออกเป็นแผ่นพับเพื่อชี้แจงให้ประชาชนรับทราบ ซึ่งได้ให้ผู้ว่าราชการจังหวัดที่ประสบอุทกภัย สำรวจพื้นที่ และ สามารถตัดจ่ายเงินช่วยเหลือได้ทันที โดยไม่ต้องรอน้ำลด 

ส่วนพื้นที่ กทม.นั้นนายยงยุทธ กำลังดำเนินการจะเร่งตัดจ่ายให้เร็วที่สุด ส่วนที่มีการออกมาระบุว่าบางพื้นที่จะต้องแจ้งความต่อเจ้าหน้าที่ตำรวจก่อนถึงจะได้รับเงินเยียวยา นายกรัฐมนตรี กล่าวว่า ไม่ทราบ 
 "
10/11/2011,https://www.thaipbs.or.th/news/content/45180,"อาจารย์จุฬาลงกรณ์มหาวิทยาลัย ยืนยันจะฟ้องเรียกค่าเสียหายจากหน่วยงานที่บริหารจัดการแก้ไขปัญหาน้ำท่วมผิดพลาด ขณะที่นายกรัฐมนตรี ระบุ ไม่ถอดใจลาออกจากตำแหน่ง พร้อมรับฟังความคิดเห็นทุกฝ่ายเพื่อนำมาปรับปรุงการแก้ไขปัญหา
ระหว่างลงพื้นที่พบปะประชาชน น.ส.ยิ่งลักษณ์ ชินวัตร นายกรัฐมนตรีกล่าวยืนยันถึงความมุ่งมั่นในการแก้ไขปัญหา โดยไม่มีการแบ่งฝ่าย พร้อมชี้แจงกรณีที่ร้องไห้ระหว่างพบประชาชนว่า ไม่ได้เป็นเรื่องความอ่อนแอ หรือ ถอดใจ แต่เป็นอารมณ์ร่วมเมื่อเห็นประชาชนเป็นทุกข์

ส่วนข้อเรียกร้องบางฝ่ายที่ต้องการให้ลาออกจากตำแหน่ง นายกรัฐมนตรี ระบุว่า จะต้องพิสูจน์ตามระบอบประชาธิปไตยตามที่ประชาชนเลือกให้เข้ามาทำงาน โดยไม่เคยคิดถอดใจจนต้องลาออกจากตำแหน่ง พร้อมรับฟังความคิดเห็นจากทุกฝ่ายเพื่อนำมาปรับปรุงแก้ไขในการทำงาน

นายณรงค์ เพ็ชรประเสริฐ อาจารย์ประจำคณะเศรษฐศาสตร์ จุฬาลงกรณ์มหาวิทยาลัย เปิดเผยถึงการหารือกับทนายความเพื่อเตรียมฟ้องร้องเรียกค่าเสียหายกรณีการบริหารจัดการแก้ไขปัญหาน้ำท่วมผิดพลาด โดยจะยื่นฟ้องหน่วยงานต่าง ๆ ทั้งรัฐบาล กระทรวงเกษตรและสหกรณ์ กระทรวงทรัพยากรธรรมชาติและสิ่งแวดล้อม การไฟฟ้าฝ่ายผลิตแห่งประเทศไทย รวมทั้งกรุงเทพมหานคร

ซึ่งพบว่า มีอยู่ 2-3 ประเด็นที่เป็นรูปธรรมทางกฏหมายพอที่จะฟ้องร้องได้โดยจะไม่จำกัดอยู่เพียงแค่บ้านที่ประสบปัญหาน้ำท่วมเท่านั้น แต่ยังรวมถึงบ้านที่ยังไม่ถูกน้ำท่วม แต่ได้รับความเสียหายจากการขาดรายได้ระหว่างน้ำท่วม

พล.อ.ประยุทธ์ จันทร์โอชา ผู้บัญชาการทหารบก กล่าวถึงการที่งบประมาณกองทัพจะถูกปรับลดไปกว่าร้อยละ 10 เพื่อใช้ในการฟื้นฟูประเทศ ว่ากองทัพพร้อมรับสภาพโดยไม่มีปัญหากับรัฐบาล และยังปฏิบัติงานอย่างเต็มที่

ส่วนแนวทางฟื้นฟูหน่วยที่ได้รับผลกระทบจากสถานการณ์น้ำท่วม จะมีการของบประมาณฟื้นฟูเพิ่มเติม ในฐานะที่กองทัพเป็นผู้ประสบภัยเช่นกัน

ขณะที่นางสุกุมล คุณปลื้ม รัฐมนตรีว่าการกระทรวงวัฒนธรรม เปิดเผยว่าเตรียมเสนอนายกรัฐมนตรี ให้มีการทำบุญประเทศหลังน้ำลด รวมถึงเสนอให้ทุกจังหวัดที่ได้รับผลกระทบน้ำท่วมทำการรับขวัญบ้านขวัญเมือง และฟื้นฟูจิตใจกลับคืนมา ซึ่งจะเริ่มที่จังหวัดพระนครศรีอยุธยา โดยใช้โบราณสถานเป็นสถานที่ทำบุญใหญ่ของจังหวัด"
10/11/2011,https://www.thaipbs.or.th/news/content/45183,"ผู้ว่าราชการกรุงเทพมหานครเชื่อว่าหากไม่มีมวลน้ำใหม่มาเพิ่มเติมในพื้นที่จะทำให้ถนนสายหลักแห้งภายใน 2 สัปดาห์ เนื่องจากขณะนี้ปริมาณน้ำในทุกพื้นที่ลดลงแล้ว
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร บอกว่าขณะนี้ปริมาณน้ำลดในทุกพื้นที่ เช่นที่ถนนวิภาวดีรังสิตลด 17 เซนติเมตร บิ๊กแบ็กในช่วง 24 ชั่งโมง ลดลง 8 เซนติเมตร คลองสองใน 8 วันที่ผ่านมาลดลง 11 เซนติเมตร ขณะเดียวกันเขตบางบอน เขตบางแค และ ถนนเพชรเกษม น้ำลดลงจากเดิมและหากไม่มีน้ำมวลใหม่เข้ามาเพิ่มเชื่อว่าภายใน 2 สัปดาห์ จะสามารถทำให้เส้นทางสายหลักน้ำแห้ง แต่ถนนในซอยเล็กอาจต้องใช้เวลามากกว่า 2 สัปดาห์

ผู้ว่าราชการกรุงเทพมหานครกล่าวว่าขณะนี้ ศปภ.ยังไม่ได้ส่งเครื่องสูบน้ำขนาดใหญ่จำนวน 45 เครื่องมาให้ โดยเครื่องสูบน้ำนี้จะติดตั้งไว้ที่คลองภาษีเจริญเพื่อสูบน้ำลงแม่น้ำท่าจีน

พร้อมกันนี้ยังเห็นด้วยกับ ศปภ. ที่ยกเลิกการกั้นกระสอบทรายขนาดใหญ่หรือบิ๊กแบ็ก บริเวณพุทธมณฑลสายสี่ เพราะจะทำให้คนจังหวัดนครปฐมเดือดร้อน และ มีน้ำท่วมสูง และ ขณะนี้น้ำยังไม่ถึงถนนพระราม 2

"
11/11/2011,https://www.thaipbs.or.th/news/content/45475,"หลังระดับน้ำในคลองบางซื่อเมื่อช่วงเช้าลดระดับลงประมาณ 10 เซนติเมตรทำให้สถานีสูบน้ำคลองบางซื่อตั้งเป้าที่ลดระดับน้ำในคลองให้ได้วันละ 10 เซนติเมตรและเตรียมติดตั้งเครื่องสูบน้ำเพิ่ม 4-5 ตัว
ระดับน้ำในคลองบางซื้อที่ลดลงประมาณ 10 เซนติเมตรเมื่อช่วงเช้าที่ผ่านมาถือเป็นการลดระดับลงวันแรก หลังจากสถานีสูบน้ำคลองบางซื่อเดินเครื่องสูบน้ำทั้ง 17 ตัวตลอด 24 ชั่วโมง ซึ่ง นายชำนาญ ขวัญเนตร นายช่างเครื่องกลชำนาญงาน สถานีสูบน้ำคลองบางซื่อ บอกว่า ช่วยระบายน้ำออกสู่แม่น้ำเจ้าพระยาได้วันละ 4 ล้านลูกบาศก์เมตร และตั้งเป้าว่าจะพยายามลดระดับน้ำในคลองบางซื่อให้ได้วันละประมาณ 10 เซนติเมตร เพื่อลดผลกระทบน้ำท่วมในเขตพื้นที่กรุงเทพชั้นใน แต่ขึ้นอยู่กับว่าปริมาณน้ำที่ไหลเข้าคลองด้วย ซึ่งที่ผ่านมาสถานีสูบน้ำออกไปได้ช้า เพราะมีปริมาณน้ำ ทั้งจากคลองเปรมประชากร คลองลาดพร้าว น้ำจากถนนพหลโยธิน วิภาวดีรังสิต ที่ไหลเติมเข้ามาในคลองอยู่เรื่อย ๆ

ล่าสุดผู้บริหารกองระบบควบคุมอาคารวัดน้ำของกรุงเทพมหานครและการไฟฟ้านครหลวงได้เข้ามาสำรวจพื้นที่และวางแผนติดตั้งเครื่องสูบน้ำเพิ่มอีกประมาณ 4-5 ตัว เพื่อเพิ่มศักยภาพระบายน้ำของสถานีสูบน้ำคลองบางซื่อให้สูงขึ้น สอดคล้องกับปริมาณน้ำจำนวนมากที่ไหลเติมเข้ามาต่อเนื่อง โดยคาดว่าภาย 3-4 วันนี้ น่าจะเริ่มติดตั้งได้บางส่วน"
11/11/2011,https://www.thaipbs.or.th/news/content/45478,"มีรายงานสถานการณ์น้ำที่เอ่อล้นคลองเเสนเเสบได้ไหลเข้ามาถึงพื้นที่เขตลาดกระบังเเล้ว ขณะที่สถานการณ์นิคมอุตสาหกรรมบางชัน พบระดับน้ำในคลองหลอแหลสูงขึ้น 3 เซนติเมตร
สถานการณ์น้ำพื้นที่โดยรอบนิคมอุตสาหกรรมบางชันที่ได้มีการประกาศแผนแจ้งเตือนฉุกเฉินขั้นที่ 1 ไปแล้วก่อนหน้านี้ วันนี้ ( 11พ.ย.) แม้ระดับน้ำในคลองหลอแหล ซึ่งอยู่ด้านข้างของนิคมอุตสาหกรรมบางชันระดับน้ำได้เพิ่มขึ้นอีก 3 เซนติเมตรอยู่ที่ระดับ 1.23 เมตรจากระดับน้ำทะเลปานกลาง แต่ยังไม่แจ้งเตือนแผนฉุกเฉินขั้นที่ 2

โดยนายธเนศ วีระศิริ เลขาธิการสภาวิศวกรรมสถานแห่งประเทศไทย ในพระบรมราชูปถัมภ์ ในฐานะที่ปรึกษานิคมอุตสาหกรรมบางชัน ชี้แจงว่า หากระดับน้ำในคลองแสนแสบ ช่วงประตู E11 มีความสูงถึง 1.40 เมตร จึงจะแจ้งเตือนระดับ 2 คือ ให้ผู้ประกอบการอพยพได้ แต่ตอนนี้ระดับน้ำยังต่ำกว่าเกณฑ์ดังกล่าว อย่างไรก็ตามพบว่า หลายโรงงานหยุดดำเนินการผลิตชั่วคราวเองแล้ว เพื่อความไม่ประมาท

ขณะที่สถานการณ์น้ำพื้นที่ลาดกระบังนายคมสัน มาลีสี รองคณะบดีคณะวิศวกรรม มหาวิทยาลัยพระจอมเกล้า เจ้าคุณทหารลาดกระบัง ระบุถึง สถานการณ์น้ำที่เอ่อล้นคลองเเสนเเสบได้ไหลเข้ามาถึงเขตลาดกระบังเเล้วอยู่ที่ระดับ 1.10 เมตร เเละ แนวโน้มยังเพิ่มขึ้นอย่างต่อเนื่อง ซึ่งเขตลาดกระบังได้เตรียมความพร้อมทำแนวคันดินกั้นน้ำ สูง 1.50 เมตรเตรียมรับมือไว้เเล้ว

ทั้งนี้มาตรการเเก้ปัญหาคือ จะร่วมประชุมกับชุมชนใกล้เคียงท่าอากาศยานสุวรรณภูมิ และกรมชลประทาน ให้เร่งสูบน้ำผ่าน 3 คลอง คือ คลองลาดกระบัง คลองหนองงูเห่า เเละคลองบางโฉลง โดยจะเร่งสูบน้ำให้เต็มกำลังอย่างเป็นระบบ จึงเชื่อว่าจะสามารถป้องกันน้ำท่วมเขตลาดกระบังได้"
11/11/2011,https://www.thaipbs.or.th/news/content/45493,"ชาวบ้านย่านถนนสวนสยามพื้นที่แขวงคันนายาว ต้องรับมือกับกระแสน้ำจากลำน้ำสาขาคลองบางชัน ที่ไหลทะลักผ่านกำแพงหมู่บ้านที่ชำรุด
ภาพกระแสน้ำที่ไหลทะลักจากทางน้ำสาขาของคลองบางชัน ผ่านจุดชำรุดของกำแพงชุมชนในซอยสวนสยาม7 แขวงคันนายาว เขตคันนายาว กรุงเทพมหานคร โดยกระแสน้ำไหลเชี่ยวลงถนนสายหลัก

ขณะที่ชาวบ้านซอยสวนสยาม 3 โทรแจ้งเจ้าหน้าตำรวจให้ช่วยเหลือคุณยายมุนตาล ลี้สุวรรณ วัย 90 ปี และ คุณป้าสุข ดวงคำปัน วัย 79 ปี แม่-ลูก ที่อาศัยอยู่ในทาวเฮาส์ 2 คน โดยทั้งคู่ขอให้เจ้าหน้าที่ช่วยยกเครื่องใช้ไฟฟ้าขึ้นที่สูง เนื่องจากกังวลน้ำท่วมสูงถึงพื้นบ้าน อย่างไรก็ตามเจ้าหน้าที่ได้สอนให้รู้จักการสับระบบไฟฟ้า หรือ คัทเอ้าท์ หากน้ำท่วมชั้น 1

ส่วนระดับน้ำที่ถนนสวนสยามสูงประมาณ 30 เซนติเมตร และมีแนวโน้มที่จะเพิ่มสูงขึ้น อย่างไรก็ตามน้ำท่วมสูงดังกล่าวยังไม่ทะลักเข้าพื้นที่ของสวนสนุกสวนสยามเนื่องจากติดแนวคันกั้นน้ำ"
11/11/2011,https://www.thaipbs.or.th/news/content/45494,"การประชุมรัฐสภาเพื่อพิจารณาปัญหาอุทกภัยโดยไม่มีการลงมติตามมาตรา 179 ของรัฐธรรมนูญ สมาชิกรัฐสภาเสนอให้รัฐบาลเร่งช่วยเหลือประชาชนที่ประสบอุทกภัยให้ทั่วถึง ก่อนจะมีการดำเนินการในเรื่องฟื้นฟูเยียวยา ขณะที่ ส.ส.รัฐบาล และ ส.ส.ฝ่ายค้าน อภิปรายตอบโต้กรณีการบริหารงานแก้ปัญหาน้ำท่วมที่ผิดพลาด
นายสุเทพ เทือกสุบรรณ ส.ส.สุราษฎร์ธานี พรรคประชาธิปัตย์ ยืนยันว่า การอภิปรายของฝ่ายค้านในการประชุมรัฐสภาวันนี้ ( 11 พ.ย.) จะเป็นข้อเสนอแนะให้ข้อมูลเพื่อแก้ไขปัญหา ไม่ได้มุ่งโจมตีรัฐบาล โดยบอกว่ารัฐบาลจะต้องระดมความร่วมมือทุกกระทรวง ทบวง กรม ในการแก้ไขปัญหา อย่างแท้จริง เพราะที่ผ่านมามีเพียงกองทัพที่ช่วยประชาชนเป็นหลักซึ่งความเดือดร้อนหลักของประชาชนในกรุงเทพมหานครที่ถูกน้ำท่วมคือการขาดแคลนอาหาร ขณะที่รัฐบาลเพิ่งเริ่มที่จะตั้งครัวอาหารในการช่วยเหลือ

ขณะที่ ส.ส.พรรคเพื่อไทย อภิปรายโจมตีการทำงานของ ม.ร.ว.สุขุมพันธ์ บริพัตร ผู้ว่าราชการกรุงเทพมหานครโดยเรียกร้องให้ลาออกจากตำแหน่งเพื่อแสดงความรับผิดชอบ ทำให้มี สส.กรุงเทพมหานคร พรรคประชาธิปัตย์หลายคนออกมาตอบโต้ พร้อมระบุว่า น.ส.ยิ่งลักษณ์ ชินวัตร นายกรัฐมนตรี ต้องแสดงความรับผิดชอบในฐานะที่บริหารจัดการน้ำผิดพลาดด้วยการลาออกเช่นกัน

ขณะที่คณะกรรมการเพื่อให้ความช่วยเหลือฟื้นฟูเยียวยาผู้ได้รับผลกระทบจาก สถานการณ์อุทกภัย ที่มีนายยงยุทธ วิชัยดิษฐ รัฐมนตรีว่าการกระทรวงมหาดไทยเป็นประธาน ประชุมร่วมกันเพื่อพิจารณาข้อเสนอแนวทางฟื้นฟูเยียวยาปัญหาน้ำท่วม และ มีมติเห็นชอบนำเสนอแนวทางการฟื้นฟูด้านเศรษฐกิจใน 2 เรื่องหลัก คือการจ่ายเงินช่วยเหลือผู้ประสบอุทกภัย ครัวเรือนละ 5,000 บาท จำนวน 3,400,000 ครัวเรือนทั้งในส่วนเขตต่างจังหวัดและกรุงเทพฯวงเงิน 17,100 ล้านบาทสามารถจ่ายได้ทันทีภายใน 2 สัปดาห์ และยังมีโครงการช่วยเหลือภาคอุตสาหกรรม 112 ล้านบาท ทั้งในเรื่องการช่วยสูบน้ำ ตรวจสอบสภาพแวดล้อม

นอกจากนี้ยังมีแนวทางการฟื้นฟูด้านสังคม รวมวงเงิน 4,000 ล้านบาท เพื่อนำไปใช้ในการดำเนินโครงการเป็นค่ารักษาพยาบาล การฝึกอบรมอาชีพ การดูแลแรงงาน การบูรณะซ่อมแซมโบราณสถาน และการซ่อมแซมโรงเรียนให้กลับมาเปิดเทอมได้ทัน โดยแนวทางทั้งหมดจะนำเข้าสู่การพิจารณาของคณะรัฐมนตรีสัปดาห์หน้า"
11/11/2011,https://www.thaipbs.or.th/news/content/45495,"แม้ว่าหลายพื้นที่จะยังคงต้องเฝ้าระวังระดับน้ำที่อาจสูงขึ้น โดยล่าสุดมีการให้เฝ้าระวัง 22 ชุมชนในเขตบึงกุ่ม แต่หลายพื้นที่ของกรุงเทพเริ่มมีข่าวดีคือระดับน้ำลดลงโดยเฉพาะทางตอนเหนือ แม้ในบางจุดจะไม่มากนักก็ตาม
สถานการณ์ภาพรวมในพื้นที่เขตหลักสี่ และ เขตดอนเมือง ขณะนี้ระดับน้ำเริ่มลดลงจากการตรวจระดับในคันบิ๊กแบ๊ก ด้าน ถ.วิภาวดีรังสิต พบว่า น้ำลดลงประมาณ 25 ซ.ม. ที่คลังสินค้าสนามบินดอนเมืองลดลงประมาณ 15 ซ.ม. และระดับน้ำบริเวณหลักหก ช่วงนอกแนวคันกั้นน้ำ ลดลงประมาณ 15 ซ.ม. สำหรับเขตดินแดงซึ่งอยู่ติดกับคลองบางซื่อ ทางสำนักงานเขตระบุว่า ขณะนี้น้ำในคลองบางซื่อลดลง 4 - 5 เซนติเมตร

ส่วนฝั่งธนบุรียังมีน้ำท่วมขังสูงอยู่ในหลายพื้นที่ด้านน้ำในคลองมหาสวัสดิ์สูงกว่าพนังกั้นน้ำ บริเวณใกล้ประตูระบายน้ำ คลองทวีวัฒนา ประมาณ 5 - 10 ซ.ม. ทำให้น้ำล้นเข้าท่วมในหลายพื้นที่

ทั้งนี้ สำนักการระบายน้ำ กทม. จึงได้เร่งเสริมแนวกระสอบทรายบนสันเขื่อน ริมคลองมหาสวัสดิ์ เพื่อป้องกันน้ำล้นเขื่อนขณะนี้ดำเนินการไปแล้วประมาณ 2 กิโลเมตร และจะดำเนินการให้แล้วเสร็จ ในระยะความยาว รวม 7 กิโลเมตร ซึ่งคาดว่าจะแล้วเสร็จอีกประมาณ 7 วัน และ ขณะนี้กรุงเทพมหานคร มีพื้นที่ประสบภัยน้ำท่วมตามประกาศกรมป้องกันและบรรเทาสาธารณภัยซึ่งประกาศพื้นที่ประสบภัยพิบัติกรณีฉุกเฉินเฉพาะหน้าในพื้นที่กรุงเทพมหานคร รวมทั้งสิ้น 32 เขต ในจำนวนนี้มีการประกาศให้เป็นพื้นที่อพยพทั้งเขตแล้ว 13 เขต ล่าสุด กทม.ประกาศให้เฝ้าระวัง 22 ชุมชนในแขวงสะพานสูง แขวงคลองกุ่ม และ แขวงนวลจันทร์ เขตบึงกุ่ม เพิ่มเติม"
11/11/2011,https://www.thaipbs.or.th/news/content/45519,"กรุงเทพมหานครเตรียมเสนอ ศปภ.ให้ยกแท่นคอนกรีตแบ่งถนนพระราม 2 ออกเพื่อเร่งระบายน้ำลงทะเล รวมทั้งมีแผนใช้ถนนเพชรเกษมเป็นเส้นทางเชื่อมลงสู่ภาคใต้ หากถนนพระราม 2 ถูกน้ำท่วมสูง
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร ตรวจพื้นที่น้ำท่วมวัดลาดพร้าว เขตลาดพร้าว พบว่า ระดับน้ำลดลง 11 เซนติเมตร อยู่ที่ระดับ 1.02 เมตร ซึ่งเป็นผลจากกทม.นำเครื่องสูบน้ำจำนวน 5 เครื่องระบายน้ำลงคลองแสนแสบ อุโมงยักษ์พระราม 9 และ ผันลงสู่แม่น้ำเจ้าพระยา นอกจากนี้เพื่อแก้ปัญหาน้ำท่วงขังและส่งกลิ่นเหม็น ได้นำรถน้ำพ่นจุรินทรีย์ฉีดรอบพื้นที่ลาดพร้าว เพื่อปรับสภาพน้ำ

ผู้ว่าราชการกรุงเทพมหานคร บอกว่า แม้ระดับน้ำลดลงแต่ยังไม่พ้นวิกฤติ เพราะยังมีมวลน้ำเหนือเข้ามาเติมต่อเนื่อง โดยเฉพาะ 3 จุดช่วงฟันหลอแนวคันบิ๊กแบ็ก ขณะนี้อยู่ระหว่างแก้ไข

ล่าสุด กทม.ทำหนังสือไปยัง ศปภ.หากมีน้ำไหลเข้าท่วมถนนพระราม 2 จะขอให้ ศปภ.ประสานกรมทางหลวงเตรียมความพร้อมยกแท่นคอนกรีต หรือ แบริเออร์ ออกเพื่อเร่งระบายน้ำออกสู่ทะเลให้เร็วที่สุด

นอกจากนี้ กทม.ยังมีแผนใช้ถนนเพชรเกษมเป็นเส้นทางเชื่อมลงสู่ภาคใต้ หากถนนพระราม 2 ถูกน้ำท่วมสูง และ ไม่สามารถใช้สัญจรได้ตามปกติ แต่ต้องประเมินสถานการณ์อีกครั้งว่า ปริมาณน้ำที่ถนนเพชรเกษมสามารถระบายลงคลองภาษีเจริญได้มากน้อยแค่ไหน

ขณะเดียวกัน กทม.ประกาศแจ้งเตือนพื้นที่เฝ้าระวังเพิ่มเติม ได้แก่ เขตสะพานสูง ในแขวงสะพานสูง ชมุชนหลอแหลคลองใหญ่ ชุมชนคลองเจ๊กพัฒนา ชุมชนหมู่ 11สะพานสูง(เกาะดอน) ชุมชนแขวงมณี ชุมชนวังใหญ่พัฒนา ชุมชนทับช้างคลองบน ชุมชนคลองแม่จัน ชุมชนทันช้างนาลุ่ม ชุมชนวัดลาดบัวขาว (ราชโยธา) ชุมชนสะพานสูงหมู่บ้าน 14 พัฒนา ชุมชนแสงธรรมคลองมณี ชุมชนหมู่ 8 สะพานสูง(สุเหร่าซีรอ) ชุมชนวังหนับอุทิศ ชุมชนมัสยิดย่ามีลุ้นอิบาดะส์(ลาดบัวขาว) ชุมชนสามแยกคลองหลอแหล ชุมชนหัวบ้านคลองบางเลา ชุมชนร่วมพัฒนาหมู่ 9 สะพานสูง ชุมชนมุสลิมสัมพันธ์ ชุมชนอิดายะห์พัฒนา ชุมชนสวนนกพัฒนา ชุมชนบ้านม้าหมู่สิบ และชุมชนหลอแหลสายกลาง และเขตบึงกุ่ม ได้แก่แขวงคลองกุ่ม ซอยนวมินทร์ 42,68 ซอยเสรีไทย 57 แขวงนวลจันทน์ ซอยนวมินทร์ 163"
11/11/2011,https://www.thaipbs.or.th/news/content/45530,"บริษัทท่าอากาศยานไทย ตั้งคณะทำงานฟื้นฟูสนามบินดอนเมือง และ เตรียมเข้าพื้นที่ทันทีหลังน้ำลด ส่วนความเสียหายขณะนี้ยังไม่สามารถประเมินได้
นานเกือบหนึ่งเดือนแล้วที่สนามบินดอนเมืองถูกน้ำท่วม ซึ่งล่าสุดบริษัทท่าอากาศยานไทย ได้ตั้งคณะกรรมการฟื้นฟูสนามบินดอนเมืองหนึ่งชุด เพื่อสำรวจและฟื้นฟูความเสียหายที่เกิดขึ้น ร.ท.ภาสกร สุระพิพัฒน์ รองกรรมการผู้อำนวยการใหญ่ ทอท. ประธานคณะกรรมการฟื้นฟูฯ ระบุว่า หลังจากน้ำลดจะเริ่มเข้าพื้นที่ได้ตรวจสอบความเสียหายได้ทันที

ขณะที่ก่อนหน้านี้ทางกองทัพอากาศซึ่งเป็นเจ้าของที่ดินสนามบินดอนเมือง อยู่ระหว่างหารือวางแผน เพื่อสูบน้ำออกจากพื้นที่บริเวณสนามบินดอนเมือง และกองทัพอากาศ แต่ยังไม่มีรายละเอียดที่ชัดเจนถึงกำหนดระยะเวลา เนื่องจากปริมาณน้ำยังท่วมสูง

ล่าสุดสถานการณ์น้ำท่วมในพื้นที่สนามบินดอนเมืองวันนี้ ( 11พ.ย.) ระดับน้ำลดลง 15 เซนติเมตร แต่ยังมีระดับน้ำสูง 1.40 เมตร ซึ่งพื้นที่ ทอท.ให้ความสำคัญในการเร่งสำรวจ ได้แก่ อาคารผู้โดยสาร ลานจอดเครื่องบิน และรันเวย์ สนามบิน แต่สิ่งที่คาดว่าจะซ่อมแซมยากที่สุด คือ ไฟส่องสว่างตลอดรันเวย์ ที่มีความยาว 3,000 เมตร

พร้อมกันนี้ยังได้เตรียมร่างหลักเกณฑ์เบื้องต้น หรือ ทีโออาร์ เพื่อให้ประะกวดราคาสัญญาต่างๆเกี่ยวข้องกับการซ่อมแซมไว้เรียบร้อยแล้ว ก่อนหน้านี้สนามบินดอนเมืองยังเปิดให้บริการสำหรับเที่ยวบินภายในประเทศ โดยมี 2 สายการบินให้บริการ คือสายการบินนกแอร์ และสายการบินโอเรียนท์ไทย แอร์ไลน์ ซึ่งขณะนี้เปลี่ยนไปให้บริการที่สนามบินสุวรรณภูมิ

เบื้องต้นสายการบินนกแอร์ประกาศขยายเวลาการให้บริการออกไปถึงเดือนมกราคมปีหน้า ส่วนสายการบินโอเรียนท์ไทย แอร์ไลน์ ยังอยู่ในระหว่างประเมินสถานการณ์"
11/11/2011,https://www.thaipbs.or.th/news/content/45531,"ส.ส.ฝ่ายค้าน และ รัฐบาล ใช้เวทีการประชุมรัฐสภาเพื่อพิจารณาปัญหาอุทกภัยตอบโต้กรณีการบริหารงานแก้ปัญหาน้ำท่วมที่ผิดพลาด รวมทั้งอภิปรายตั้งข้อสังเกตสิ่งของ และ เงินบริจาคของศปภ.มีการนำไปเป็นของส่วนตัว
ตั้งแต่ช่วงเช้า น.ส.ยิ่งลักษณ์ ชินวัตร นายกรัฐมนตรีไม่ได้เข้าร่วมประชุมรัฐสภาเพื่ออภิปรายทั่วไปตามรัฐธรรมนูญมาตรา 179 กรณีภัยพิบัติอันเนื่องมากจากอุทกภัยเนื่องจากติดภารกิจ โดยนายยงยุทธ วิชัยดิษฐ และ ร.ต.อ.เฉลิม อยู่บำรุง รองนายกรัฐมนตรี เป็นผู้ชี้แจงแนวทางแก้ปัญหาของรัฐบาลแทน ก่อนที่จะเข้าร่วมประชุมในช่วงเย็น

ร.ต.อ.เฉลิม ยืนยันการใช้พระราชบัญญัติป้องกันและบรรเทาสาธารณภัย เพื่อแก้ไขปัญหาน้ำท่วมเป็นสิ่งที่รัฐบาลดำเนินการมาถูกทางแล้ว เพราะหากใช้พระราชกำหนดบริหารราชการในสถานการณ์ฉุกเฉิน มีวัตถุประสงค์เพื่อแก้ไขปัญหาเกี่ยวกับความมั่นคงแห่งรัฐ และ มีบททั่วไปเกี่ยวกับการแก้ไขพิบัติภัยสาธารณะเพียงเล็กน้อยเท่านั้น

ขณะที่ ส.ส.พรรคเพื่อไทย อภิปรายโจมตีการทำงานของ ม.ร.ว.สุขุมพันธ์ บริพัตร ผู้ว่าราชการกรุงเทพมหานคร และ เรียกร้องให้ลาออกจากตำแหน่งเพื่อแสดงความรับผิดชอบทำให้ ส.ส.กรุงเทพมหานคร พรรคประชาธิปัตย์หลายคนอภิปรายตอบโต้ และ ระบุว่า นายกรัฐมนตรีควรต้องแสดงความรับผิดชอบเช่นกัน

น.ส.รังสิมา รอดรัศมี ส.ส.สมุทรสาคร พรรคประชาธิปัตย์ นำสิ่งของภายในถุงยังชีพมาอภิปรายเปรียบเทียบเพื่อให้เห็นราคาที่แพงเกินจริง พร้อมนำคลิปภาพสิ่งของบริจาคของประชาชน ที่ถูกนำมาใส่ชื่อ ส.ส.พรรคเพื่อไทย รวมถึง พ.ต.ท.ทักษิณ ชินวัตร อดีตนายกรัฐมนตรี มาแสดงเพื่อเรียกร้องให้นายกรัฐมนตรีตรวจสอบข้อเท็จจริง และ ให้รัฐบาลชี้แจงยอดรวมสิ่งของและเงินบริจาคเพื่อความโปร่งใส

นายสุเทพ เทือกสุบรรณ ส.ส.สุราษฎร์ธานี พรรคประชาธิปัตย์ ระบุว่า รัฐบาลจะต้องระดมความร่วมมือทุกกระทรวง ทบวง กรม ในการแก้ไขปัญหา อย่างแท้จริง เพราะที่ผ่านมามีเพียงกองทัพที่ช่วยประชาชนเป็นหลัก ซึ่งความเดือดร้อนของประชาชนในกรุงเทพมหานครที่ถูกน้ำท่วมคือการขาดแคลนอาหาร ขณะที่รัฐบาลเพิ่งเริ่มจะตั้งครัวรัฐบาลในการช่วยเหลือ

ขณะที่สมาชิกวุฒิสภาอภิปรายสนับสนุนรัฐบาลที่ตั้งคณะกรรมการยุทธศาสตร์เพื่อการฟื้นฟูประเทศ และ กรรมการบริหารทรัพยากรน้ำ พร้อมเสนอให้นำทุกภาคส่วนทั้งฝ่ายค้าน รัฐบาล ผู้เชี่ยวชาญ ร่วมเป็นกรรมการ

โดยให้ออกกฎหมายเพื่อเป็นเครื่องมือการทำงาน รวมทั้งให้ทบทวนแนวทางการพัฒนาประเทศ การวางผังเมืองใหม่ ว่าพื้นที่ใดเป็นพื้นที่อุตสาหกรรม พื้นที่เกษตร และบังคับใชักฏหมายผังเมืองให้เด็ดขาดมากขึ้น"
12/11/2011,https://www.thaipbs.or.th/news/content/45616,"กทม.เสนอแนวทางการแก้ปัญหาน้ำด้านฝั่งตะวันตก โดยเร่งผลักดันน้ำลงคลองต่างๆเพื่อป้องกัน ถ.พระราม 2 เส้นทางหลักลงสู่ภาคใต้ ขณะที่ระดับน้ำในแม่น้ำเจ้าพระยาเช้านี้อยู่ที่ 2.40เมตร
 ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร กล่าวว่า วันนี้ระดับน้ำในแม่น้ำเจ้าพระยาตรวจวัดที่ปากคลองตลาด เมื่อเวลา 8.05 น.วัดได้ที่ระดับ 2.40 เซนติเมตร จากระดับน้ำทะเลปานกลางและน้ำทะเลจะหนุนสูงอีกครั้งในช่วงเย็น เวลา 17.56 น. ระดับ 1.1 เมตร จากระดับน้ำทะเลปานกลาง ส่วนปริมาณน้ำท้ายเขื่อนเจ้าพระยา 2,655 ลูกบาศก์เมตรต่อวินาที ลดลงจากเมื่อวานนี้ 60 ลูกบาศก์เมตรต่อวินาที และระดับน้ำที่อำเภอบางไทรอยู่ที่ 3.82 เมตร จากระดับน้ำทะเลปานกลาง ลดลงจากเมื่อวาน 1 เซนติเมตร ภาพรวมสถานการณ์น้ำทรงตัวและมีแนวโน้มลดลง

 
 นอกจากนี้ ที่ประชุมติดตามสถานการณ์น้ำและการแก้ไขในพื้นที่กรุงเทพมหานคร ยังเสนอแนวทางแก้ปัญหาน้ำด้านตะวันตก โดยเสนอให้เร่งผลักดันน้ำจากคลองราชมนตรีและคลองสนามชัย เข้าโครงการแก้มลิงคลองมหาชัย - คลองสนามชัย พร้อมทั้งเร่งผลักดันน้ำจากคลองบางบอน ผ่านประตูระบายน้ำคลองเอกชัย จะทำให้สามารถป้องกันถนนพระราม 2 ไม่ให้เกิดความเสียหายรุนแรงเหมือนที่เกิดกับถนนวิภาวดีและถนนเพชรเกษมได้ และขณะนี้ กทม.ได้ประสานกับ กฟน.ในการเร่งติดตั้งเครื่องสูบน้ำเพิ่มเติม เพื่อช่วยบรรเทาความเดือดร้อนของประชาชนในพื้นที่ฝั่งตะวันตก"
12/11/2011,https://www.thaipbs.or.th/news/content/45620,"กรมทางหลวงให้ความมั่นใจว่าน้ำท่วมขังบนเส้นทางถนนวิภาวดีรังสิตกว่า 3 สัปดาห์นั้น จะไม่ส่งผลกระทบต่อโครงสร้างถนน และสะพานลอยคนข้ามตลอดถนนวิภาวดี
น้ำที่ท่วมถนนวิภาวดีรังสิตจากรังสิตมาจนถึงตัดถนนพหลโยธิน เริ่มลดระดับลดระดับอย่างน้อย 15 เซนติเมตรแล้ว ทั้งนี้นายวันชัย ภาคลักษณ์ อธิบดีกรมทางหลวง ระบุว่าแม้ถนนวิภาวดีจะถูกน้ำท่วมขังนานกว่า 3 สัปดาห์ แต่ก็ไม่ส่งไม่ส่งผลกระทบต่อโครงสร้างหลักทั้งถนนวิภาวดี และสะพานลอยคนข้าม โดยตลอดแนวถนนวิภาวดี ไปจนถึงอนุสรณ์สถาน มีระยะทางประมาณ 26 กิโลเมตร
 
ส่วนสะพานลอยคนข้ามจำนวน 30 แห่ง เบื้องต้นพบว่ามีความแข็งแกร่งเช่นกัน เนื่องจากโครงสร้างเสาเข็มนั้นถูกฝังลงไปในชั้นดินลึกมาก แต่ทั้งนี้หลังจากน้ำลดแล้วจะเข้าไปตรวจสอบสภาพอีกครั้ง เพื่อประเมินความเสียหายและเร่งซ่อมแซม สำหรับสะพานลอยคนข้ามตลอดแนวถนนวิภาวดี มีสภาพการใช้งานนานกว่า 25 ปี"
12/11/2011,https://www.thaipbs.or.th/news/content/45636,"ระดับน้ำที่สุงขึ้นในคลองแสนแสบ เริ่มส่งผลกระทบต่อเขตบางกะปิ โดยเฉพาะพื้นที่ใกล้เคียงกับคลองสายย่อยที่ต้องรับน้ำต่อจากคลองแสนแสบ รวมถึงถนนศรีนครินทร์ถูกน้ำท่วมทั้งสองฝั่งแล้ว
ระดับน้ำในคลองสายย่อย อย่างคลองลำสาลี ซึ่งรับน้ำต่อจากคลองแสนแสบเริ่มสูงขึ้น จนล้นเข้าท่วมถนนศรีนครินทร์ เขตบางกะปิ ทั้งสองฝั่ง เจ้าหน้าที่ตำรวจนครบาลประเวศ ต้องปักป้ายเตือนระดับน้ำ ให้ผู้ใช้รถทราบ ซึ่งบางจุดสูงถึง 40 เซนติเมตร รถขนาดเล็กไม่สามารถสัญจรผ่านได้ ขณะที่สำนักงานเขตบางกะปิด ระดมเจ้าหน้าที่มาเสริมแนวกระสอบทราย ริมฝั่งถนนศรีนครินทร์ มุ่งหน้าถนนพัฒนาการ เพื่อทำแนวกั้นก่อนเตรียมสูบน้ำที่ท่วมขังถนน กลับลงคลองสายย่อย ให้สามารถเปิดการจราจรได้อีกครั้ง

เช่นเดียวกับชุมชนลำสาลีพัฒนากว่า 500 หลังคาเรือน ในเขตเดียวกัน ถุกน้ำจากคลองลำสาลีที่สุงขึ้นเกือบ 1 เมตรไหลท่วมบ้านเรือน ชาวบ้านต้องนำไม้มาทำเป็นทางเดินภายในบ้าน ส่วนทรัพย์สินบางส่วนจมน้ำเสียหาย ชุมชนนี้ถูกน้ำจากคลองแสนแสบที่ไหลลงสู่คลองบ้านม้า และคลองลำสาลี ซึ่งชาวบ้านมองว่า อาจเกิดจากการดันน้ำในคลองแสนแสบที่แขวงบางชัน ทำให้น้ำไหลมาเร็วขึ้น โดยการระบายน้ำออกจากพื้นที่ต้องรอให้น้ำในคลองแสนแสบลดลงก่อนเท่านั้น
"
12/11/2011,https://www.thaipbs.or.th/news/content/45642,"รัฐบาล ยืนยันใช้ 6 มาตรการแก้ไขปัญหาน้ำท่วมตามแผน 3 ระยะ ขณะที่ศูนย์ปฏิบัติการช่วยเหลือผู้ประสบอุทกภัย หรือ ศปภ. ปฏิเสธประชาชน 80,000 ร่วมลงชื่อยื่นเรื่องให้รื้อแนวกระสอบทรายขนาดใหญ่หรือบิ๊กแบ็ค
กรณีข่าวประชาชน 80,000 คน ใน 20 ชุมชน ย่านแขวงสนามบิน เขตดอนเมือง ร่วมลงชื่อส่งจดหมายเปิดผนึกถึงนายกรัฐมนตรี เพื่อขอรื้อแนวกระสอบทรายขนาดใหญ่หรือบิ๊กแบ็ค หลังชุมชนในพื้นที่ต้องจมอยู่ใต้น้ำที่นิ่งและเน่าเสีย ล่าสุด พลตำรวจเอกประชา พรหมนอก รัฐมนตรีว่าการกระทรวงยุติธรรม และในฐานะ ผู้อำนวยการศูนย์ปฏิบัติการช่วยเหลือผู้ประสบอุทกภัย หรือ ศปภ. ปฏิเสธไม่เห็นจดหมายเปิดผนึกแต่อย่างใด แต่ยืนยันที่จะตรวจสอบข้อมูลเพื่อพิจารณาแก้ไขผลกระทบให้ แต่จนถึงขณะนี้ยังคงเชื่อมั่นถึงผลของบิ๊กแบ็คที่จะชะลอน้ำ เพื่อการระบายลงสู่ทะเล ขณะเดียวกันก็กล่าวย้ำที่จะดำเนินการกู้ ทางหลวงแผ่นดิน หมายเลข 9 และหมายเลข 340 เพื่อเปิดเส้นทางคมนาคม ทั้งที่เดินทางไปทางเหนือและใต้อย่างเร่งด่วน

ขณะที่ก่อนหน้านี้ นางสาวยิ่งลักษณ์ ชินวัตร นายกรัฐมนตรี กล่าวย้ำในที่ประชุมรัฐสภา ที่จะใช้มาตรการ 6 ข้อ เพื่อแก้ไขปัญหาน้ำท่วม ตามแผน 3 ระยะ คือ ระยะสั้น หมายถึง การแก้ไขปัญหาผ่านกลไกของ ศปภ. และระยะกลาง คือ การซ่อมแซม ซึ่งจะใช้ระยะเวลา 1 ปี และเริ่มดำเนินการแล้วในพื้นที่ที่น้ำเริ่มลด โดยมี นายยงยุทธ วิชัยดิษฐ รองนายกรัฐมนตรี และรัฐมนตรีว่าการกระทรวงมหาดไทย เป็นประธานดำเนินการ

ส่วนระยะยาว นายกรัฐมนตรี ระบุถึงการฟื้นฟูระบบโทรคมนาคม การฟื้นฟูนิคมอุตสาหกรรมที่ได้รับผลกระทบ โดยตั้งคณะทำงานขึ้นมา 2 คณะเพื่อศึกษาบทเรียน และนำไปเป็นแนวทางการป้องกันประเทศจากปัญหาอุทกภัยในอนาคต"
12/11/2011,https://www.thaipbs.or.th/news/content/45651,"นายกรัฐมนตรี ประเมินสถานการณ์น้ำท่วมมีแนวโน้มที่เริ่มดีขึ้น แต่ยังไม่สามารถยืนยันได้ว่า กรุงเทพมหานคร จะต้องเผชิญกับวิกฤตน้ำท่วมรอบ 2 หรือไม่ โดยขอประเมินสถานการณ์ในวันพรุ่งนี้
ก่อนเข้าร่วมประชุมรัฐสภา เพื่อปิดการอภิปรายทั่วไป กรณีเหตุอุทกภัยครั้งใหญ่ นางสาวยิ่งลักษณ์ ชินวัตร นายกรัฐมนตรี ให้สัมภาษณ์ระบุว่า จะใช้เวลาในวันอาทิตย์ที่ 13 พฤศจิกายน เดินทางตรวจสภาพแนวคันกั้นน้ำ การวางกระสอบทรายขนาดใหญ่และจุดเชื่อมต่อปริมณฑลกับกรุงเทพมหานคร เพื่อรวบรวมข้อมูลและประชุมประเมินสถานการณ์น้ำ ก่อนจะยืนยันว่า กรุงเทพมหานครจะต้องเผชิญกับวิกฤตน้ำท่วม รอบ 2 หรือไม่ แต่โดยภาพรวมในสถานการณ์น้ำนับว่า ขณะนี้กำลังเข้าสู่สภาวะที่เริ่มดีขึ้น หากแต่ยอมรับว่ายังรู้สึกห่วงกับสถานการณ์น้ำที่จะเข้าพื้นที่ ถนนพระราม 2 และนิคมอุตสาหกรรมบางชัน
 
สอดคล้องกับคำชี้แจงก่อนหน้านี้ ซึ่ง นายกรัฐมนตรี แจ้งผ่านรายการ""รัฐบาลยิ่งลักษณ์พบประชาชน"" ว่าในภาคกลางเริ่มดีขึ้น เพราะน้ำเริ่มลดลงแล้ว เช่น จังหวัดนครสวรรค์, พระนครศรีอยุธยา, สิงห์บุรี และอ่างทอง ต่างเริ่มต้นเข้าสู่การฟื้นฟูความเสียหาย ซึ่งรัฐบาลจะเร่งฟื้นฟู ทั้งด้านเศรษฐกิจ, นิคมอุตสาหกรรม, ฟื้นฟูด้านสุขอนามัย, สุขภาพจิต รวมทั้งฟื้นฟูสิ่งแวดล้อม 
 
ส่วนพื้นที่น้ำท่วมในกรุงเทพฯ หลังจากได้จัดวางกระสอบทรายหรือบิ๊กแบ็ค นายกรัฐมนตรี ระบุว่า ทำให้สามารถชะลอน้ำจากทางเหนือ ที่จะไหลลงมาสู่ทางตอนเหนือของกรุงเทพฯ ได้ และทำให้ระดับน้ำที่ท่วมขัง 
 
ขณะเดียวกันย้ำว่า ได้สั่งการกระทรวงคมนาคมเร่งกู้ถนนทดแทนถนนพระราม 2 คือ ทางหลวงแผ่นดิน หมายเลข 340 และ 345 เพื่อใช้สัญจรลงสู่ภาคใต้"
12/11/2011,https://www.thaipbs.or.th/news/content/45664,"ศปภ. ยืนยันในประสิทธิภาพบิ๊กแบ็กช่วยชะลอน้ำ ขณะนายกรัฐมนตรีเตรียมเดินสายตรวจสอบคันกั้นน้ำและบิ๊กแบ็ก ก่อนยืนยันกรุงเทพฯไม่เผชิญวิกฤตน้ำท่วมรอบ 2 ในวันพรุ่งนี้
 ด้วยสถานการณ์น้ำที่เข้าท่วมกรุงเทพมหานคร และกำลังขยายวงกว้างขึ้น ทำให้นายกรัฐมนตรี ไม่ยืนยันว่ากรุงเทพมหานคร จะต้องเผชิญกับวิกฤตน้ำท่วมเพิ่มขึ้นหรือไม่ แต่ย้ำว่าในวันพรุ่งนี้ จะเดินสายตรวจสภาพพนังหรือคันกั้นน้ำ และแนวกระสอบทรายขนาดใหญ่ หรือ บิ๊กแบ็ก ก่อนประชุมร่วมกับศปภ.เพื่อประเมินสถานการณ์น้ำอีกครั้งในวันพรุ่งนี้ แต่ก็ยอมรับว่า จนถึงขณะนี้ยังคงรู้สึกห่วงสถานการณ์น้ำที่จะเข้าพื้นที่นิคมอุตสาหกรรมบางชันและถนนพระราม 2 

 
และด้วยข้อห่วงใยนี้ นายกรัฐมนตรี ยังได้กล่าวผ่านรายการ ""รัฐบาลยิ่งลักษณ์พบประชาชน"" ว่า ได้สั่งการกระทรวงคมนาคมให้เร่งกู้ทางหลวงแผ่นดิน หมายเลข 340 และ 345 เพื่อใช้ทดแทนถนนพระราม 2 พร้อมกันนั้นยังประเมินภาพรวมของสถานการณ์น้ำ ว่า ในภาคกลางเริ่มดีขึ้น เพราะน้ำเริ่มลดลงแล้ว เช่น พระนครศรีอยุธยา, สิงห์บุรี และอ่างทอง ต่างเริ่มต้นเข้าสู่การฟื้นฟูความเสียหาย ซึ่งรัฐบาลจะเร่งฟื้นฟู ทั้งด้านเศรษฐกิจ, นิคมอุตสาหกรรม, ฟื้นฟูด้านสุขอนามัย, สุขภาพจิต รวมทั้งการฟื้นฟูสิ่งแวดล้อมต่อไป 
 
และจากหนังสือที่ผู้ประสานงานเครือข่าย 20 ชุมชน ย่านแขวงสนามบิน เขตดอนเมือง ระบุถึงนายกรัฐมนตรี เพื่อแจ้งเรื่องขอรื้อแนวบิ๊กแบ็ก เพราะเป็นเหตุให้น้ำในชุมนุมท่วมขังสูงและเน่าเสียนั้น พลตำรวจเอกประชา พรหมนอก ผู้อำนวยการ ศปภ. ระบุว่า ยังไม่มีหนังสือส่งถึงแต่อย่างใด พร้อมย้ำว่า บิ๊กแบ็ก คือวิธีการชะลอน้ำที่จะทำให้การระบายน้ำเป็นไปอย่างราบรื่น ทั้งนี้มีรายงานว่า นายการุณ โหสกุล ส.ส.ดอนเมือง กทม. พรรคเพื่อไทย เข้าพบผู้อำนวยการ ศปภ. และรายงานถึงการทำความเข้าใจกับประชาชนใน 20 ชุมชนแล้ว จึงไม่มีการยื่นหนังสือเรียกร้องแต่อย่างใด"
12/11/2011,https://www.thaipbs.or.th/news/content/45679,"สถานการณ์น้ำ กทม.ฝั่งตะวันตก เริ่มวิกฤตอีกครั้ง เพราะมีน้ำใหม่เข้ามาเติม ขณะที่ฝั่งตะวันออกสถานการณ์น้ำเริ่มทรงตัว ผู้ว่าฯกทม.หวังก่อนปีใหม่จะทำให้น้ำลดลง เป็นของขวัญปีใหม่ให้คนกรุง
หม่อมราชวงศ์สุขุมพันธุ์ บริพัตร เปิดเผยหลังลงพื้นที่ดูสถานการณ์น้ำที่ถนนพุทธมณฑลสาย 2 และเขตบางแค ซึ่งพบว่าสถานการณ์น้ำฝั่งตะวันตก ยังคงมีมวลน้ำใหม่เข้ามาเติมอย่างต่อเนื่อง ดังนั้นที่ประเมินว่าอีก 2 สัปดาห์ สถานการณ์น้ำจะลดลงคงเป็นไปได้ยาก ซึ่งขณะนี้สถานการณ์น้ำที่ถนนพระราม 2 ยังไม่เป็นปัญหา รถเล็กยังสามารถสัญจรไปมาได้ ขณะที่ฝั่งตะวันออก สถานการณ์น้ำเริ่มทรงตัว แต่ยังแผ่ขยาย ดังนั้น จึงมีการแจ้งเตือนในพื้นที่แขวงประเวศ เขตประเวศ และเขตบางกอกใหญ่เฉพาะจุด ให้เป็นพื้นที่เฝ้าระวัง 

 
ส่วนปัญหาที่ประชาชนต้องการให้รื้อคันบิ๊กแบ็กออก ต้องมีการหารือร่วมกันระหว่าง ศปภ. กับ กทม. และหน่วยงานที่เกี่ยวข้อง ขณะผู้ว่าฯกทม.ประเมินสถานการณ์ว่าภายในปีใหม่นี้จะพยายามทำให้ทุกพื้นที่ของ กทม.น้ำลดลง เพื่อเป็นของขวัญให้กับคน กทม"
13/11/2011,https://www.thaipbs.or.th/news/content/45718,"สถานการณ์น้ำท่วมย่านถนนพระราม 2 ซอย 69 แยก 2 เกือบเต็มพื้นที่แล้ว โดยเฉพาะเคหะธนบุรี 1 ระดับน้ำสูงขึ้นต่อเนื่องบางพื้นที่สูงเกือบ 1 เมตร
สถานการณ์บริเวณพระรามที่ 2 ซอย 69 แยก 2 น้ำได้ล้นพนังกั้นน้ำบริเวณหน้าสวนสมเด็จย่าไหลเข้าท่วมบริเวณชุมชนเกือบเต็มพื้นที่แล้ว น้ำบางส่วนได้ไหลย้อนกลับไปท่วมบริเวณชุมชนข้างห้างโลตัสแล้ว โดยเป็นน้ำที่มาจากชุมชนเคหะธนบุรี 1 จากซอย 69 แยก 3 ไหลย้อนกลับเข้ามาท่วมบริเวณนี้ 
 
โดยพบว่าน้ำที่ลอดถนนพระรามที่ 2 ผ่านคลองลาดลำภู จากข้างห้างโลตัสพระราม 2 ไหลต่อมายังสวนสมเด็จย่าไปในซอย 69 ซึ่งคลองสายนี้เป็นคลองตัน สภาพแนวลำคลองแคบเต็มไปด้วยวัชพืชและขยะ ประกอบกับลำคลองที่ตันทำให้น้ำล้นแนวคันกั้นน้ำบริเวณหน้าสวนสมเด็จย่าจนไหลทะลักเข้าท่วมบริเวณชุมชนเคหะธนบุรี 1 อย่างรวดเร็ว และ ขยายวงกว้างเกือบเต็มทุกพื้นที่ในย่านนี้ ซึ่งอยู่ใกล้กับถนนพระรามที่ 2
 
ขณะเดียวกันเจ้าหน้าที่การประปานครหลวงได้ตั้งจุดบริการน้ำประปาให้กับประชาชนในย่านชุมชนเคหะธนบุรีบริเวณหน้าโรงเรียนบางขุนเทียนศึกษา ภายในซอย 69 แยก 3"
13/11/2011,https://www.thaipbs.or.th/news/content/45719,"ระดับน้ำหลายพื้นที่ในกรุงเทพมหานครลดลง ทั้งคลองบางซื่อ , ถนนพหลโยธิน และ ถนนวิภาวดีรังสิต ขณะที่สถานการณ์น้ำด้านฝั่งตะวันออก หน้านิคมอุตสาหกรรมบางชันน้ำทรงตัว ส่วนนิคมอุตสาหกรรมลาดกระบังต้องเฝ้าระวังอย่างใกล้ชิด
สถานการณ์น้ำในพื้นที่ลาดกระบังแม้จะยังไม่มีน้ำเข้าไปในพื้นที่ส่วนนิคมอุตสาหกรรมลาดกระบัง แต่ต้องเฝ้าระวังอย่างใกล้ชิด เนื่องจากระดับน้ำในคลองมีปริมาณปริ่มตลิ่ง โดยน้ำที่เอ่อมาทางถนนสุวินทวงศ์ ไหลเข้าประชิดแนวคันกั้นน้ำรอบนิคมเกือบทั้งหมดแล้ว เหลือเฉพาะทางด้านหน้านิคมอุตสาหกรรมเท่านั้น ที่น้ำยังเอ่อเข้าไม่ถึง ซึ่งขณะนี้ได้มีการเฝ้าระวังจุดอ่อนบริเวณทางด้านเหนือ ซึ่งมีน้ำซึมออกมาจากแนวกระสอบทราย

 
ส่วนที่หน้านิคมอุตสาหกรรมบางชันเช้านี้ ( 13 พ.ย.) ระดับน้ำยังทรงตัว ลดลงเล็กน้อยเพียง 2-3 เซนติเมตร ขณะที่ระดับน้ำรอบนิคมอุตสาหกรรมบางชัน ยังทรงตัวอยู่ที่ 40 - 50 เซนติเมตร ไม่ว่าจะเป็นที่ถนนเสรีไทย หรือ ที่แยกเมืองมีนบุรีถึงแยกบางชัน
 
สำหรับพื้นที่กรุงเทพมหานครชั้นใน หลายพื้นที่น้ำลดระดับลง ตั้งแต่ ห้าแยกลาดพร้าวจนถึงคลองบางซื่อ มีรายงานระดับน้ำลดลงกว่า 20-30 เซนติเมตร โดยที่คลองบางซื่อ ระดับน้ำก็ลดลงเล็กน้อย เนื่องจากเจ้าหน้าที่ยังเร่งดำเนินการสูบน้ำออกจากคลองตลอดเวลา
 
ถนนพหลโยธินรวมถึง วิภาวดีรังสิต แม้น้ำจะลดแต่ก็ยังมีปริมาณน้ำสูงอยู่ที่ถนนรัชดาภิเษกตั้งแต่บริเวณแยกรัชโยธิน มาจนถึงบริเวณแยกรัชดาตัดลาดพร้าว ระดับน้ำลดลง10 เซนติเมตร"
13/11/2011,https://www.thaipbs.or.th/news/content/45727,"ศปภ.ประเมินยังเหลือมวลน้ำอีก 10,000 ล้านลูกบาศก์เมตรอยู่บริเวณที่ราบเจ้าพระยา โดยน้ำส่วนใหญ่จะถูกเก็บไว้เพื่อใช้ในการเกษตร ส่วนน้ำที่กำลังเร่งระบายอยู่เป็นปริมาณ 1 ใน 3 ของจำนวนมวลน้ำทั้งหมด ขณะที่นายกรัฐมนตรีขอรอดูสถานการณ์น้ำวันนี้ ( 13 พ.ย.) ก่อนจะประเมินในภาพรวมอีกครั้ง
กำหนดการ น.ส.ยิ่งลักษณ์ ชินวัตร นายกรัฐมนตรีวันนี้ จะเข้าร่วมประชุมกับศูนย์ปฏิบัติการช่วยเหลือผู้ประสบอุทกภัย หรือ ศปภ.เพื่อประเมินสถานการณ์น้ำที่ไหลเข้าท่วมในพื้นที่กรุงเทพมหานคร หลังจากนั้นช่วงบ่ายจะเดินทางไปตรวจเยี่ยมโรงครัวของรัฐบาล และพบปะประชาชนในย่านถนนเพชรเกษม

ศปภ.แถลงภาพรวมสถานการณ์น้ำล่าสุดเมื่อคืนนี้เริ่มดีขึ้น ปริมาณน้ำลดลง ขณะที่บางพื้นที่น้ำที่ท่วมขังอยู่เดิมจะแผ่กระจายไปในวงกว้าง แต่ระดับน้ำไม่สูงขึ้น ขณะที่ปริมาณน้ำราว 10,000 ล้านลูกบาศก์เมตรท่วมอยู่บริเวณที่ราบเจ้าพระยาน้ำส่วนใหญ่ 3,000-4,000 ล้านลูกบาศก์เมตร จะถูกเก็บไว้ในทุ่งเพื่อใช้ในการเกษตร น้ำอีกส่วนประมาณ 1 ใน 3 จะไหลลงสู่ลำน้ำและทะเล โดยภาครัฐจะต้องเร่งระบายในส่วนนี้ และ ยังมีน้ำหลากทุ่งที่จะเป็นตัวปัญหา อีกประมาณ 3,000 ล้านลูกบาศก์เมตร ซึ่งจะถูกระบายผ่านฝั่งตะวันออกและตะวันตก

ก่อนหน้านี้นายกรัฐมนตรี ระบุว่า แม้สถานการณ์น้ำท่วมจะดีขึ้น แต่ยังมีจุดที่ยังน่าเป็นห่วงอยู่ รอดูวันพรุ่งนี้ก่อน ส่วนน้ำทะเลที่หนุนช่วงกลางเดือนไม่น่ารุนแรง เหมือนที่ผ่านมา เหลือเพียงการระบายน้ำในฝั่งตะวันตกของกรุงเทพมหานคร ที่ยังต้องแก้ไขอยู่ ซึ่งคาดว่ากรุงเทพฯจะไม่พบกับวิกฤติน้ำที่หนักกว่าปัจจุบันอีก"
13/11/2011,https://www.thaipbs.or.th/news/content/45742,"ไม่เพียงแต่ประชาชนจะกักตุนอาหารแห้งเป็นจำนวนมากเพื่อรับมือกับสถานการณ์น้ำท่วม แต่อาหารสดได้รับความสนใจไม่แพ้กัน โดยร้านค้าบางแห่งมียอดขายเพิ่มจากเดิมกว่าวันละ 3 เท่าตัว
ผู้ค้าอาหารสดบางราย ระบุว่า ขณะนี้มียอดขายเพิ่มขึ้นกว่าวันละ 3 เท่าตัว เนื่องจากลูกค้าส่วนใหญ่ แม้ซื้ออาหารแห้งเก็บไว้จำนวนมากเพื่อบริโภคช่วงน้ำท่วมแต่จะนำมาใช้เฉพาะช่วงฉุกเฉินเท่านั้น นอกจากนี้ยังนิยมซื้ออาหารพร้อมทานเก็บไว้ในระยะสั้น ๆ

ผู้ประกอบการบอกว่า ยังไม่ปรับราคาขึ้นสินค้าแม้ต้นทุนวัตถุดิบของภาชนะถ้วยพลาสติกจะสูงขึ้นเฉลี่ยใบละ 1 บาท เนื่องโรงงานผลิตเม็ดพลาสติกได้รับผลกระทบน้ำท่วม พร้อมให้ความเห็นว่าขณะนี้อาหารพร้อมรับประทาน กำลังเป็นที่ต้องการของผู้บริโภคทุกรายการ"
13/11/2011,https://www.thaipbs.or.th/news/content/45740,"สถานการณ์น้ำท่วมในหลายจังหวัดเริ่มคลี่คลายประชาชนออกมาทำความสะอาดบ้านเรือน ขณะที่การส่งความช่วยเหลือมายังกรุงเทพมหานครและจังหวัดภาคกลางยังคงมีอย่างต่อ
ชาวบ้านตำบลหนองเต่า อำเภอเก้าเลี้ยว จังหวัดนครสวรรค์ เข้าสำรวจบ้านเรือน หลังระดับน้ำที่ถูกน้ำท่วมขังลดระดับลง ผนังบ้านบางหลังคอนกรีตพังเสียหาย เจ้าของบ้านต้องเตรียมกู้เงินจากธนาคารเพื่อนำมาซ่อมแซมบ้านเรือน

แม้ระดับน้ำในจังหวัดพิจิตรจะลดลงต่อเนื่องแต่ยังมีพื้นที่ถูกน้ำท่วม ใน 7 อำเภอ 34 ตำบล ประชาชนยังได้รับความเดือดร้อนกว่า 2 หมื่นครอบครัว ส่วนใหญ่มีปัญหาเรื่องการเดินทางและขาดแคลนน้ำดื่ม ส่วนชาวชุมชนบ้านเหนือ เทศบาลเมืองอุทัยธานี ต่างนำอุปกรณ์ เพื่อทำความสะอาดถนนศรีอุทัยตลอดแนวที่ผ่านหน้าบ้าน และชุมชน ของพวกเขา เพื่อให้กลับคืนสภาพโดยเร็ว

ส่วนสถานการณ์น้ำท่วมที่จังหวัดอุบลราชธานี ชาวบ้านตามศูนย์พังพิงชั่วคราวในเขตเทศบาลเมืองวารินชำราบ เริ่มรื้อเพิงพัก พร้อมเก็บทรัพย์สิน เพื่อเตรียมกลับไปใช้ชีวิตประจำวันที่บ้านเรือนตามปกติ หลังระดับแม่น้ำมูลที่ล้นตลิ่ง ลดลงอย่างต่อเนื่อง

เช่นเดียวกับระดับน้ำมูลที่ท่วมขังโรงเรียน2 แห่งในอำเภอกันทรารมย์และอำเภอราษีไศล จังหวัดศรีสะเกษ ที่ลดลงเฉลี่ยวันละ 20 เซนติเมตร คาดว่า สถานการณ์จะกลับเข้าสู่ภาวะปรกติในสัปดาห์นี้ ส่งผลให้ทางผู้อำนวยการโรงเรียนทั้ง 2 แห่ง เตรียมเปิดการเรียนการสอนตามปรกติแก่เด็กนักเรียนในวันพรุ่งนี้(14พ.ย.54) หลังจากต้องเลื่อนการปิดเทอมมานานกว่า 2 สัปดาห์
ขณะที่พ่อครัวแม่ครัว ชาวจังหวัดเพชรบูรณ์ นำวัตถุดิบ ข้าวสาร ผักสด เนื้อสัตว์จากจังหวัดเพชรบูรณ์ มาตั้งโรงครัวชั่วคราว ที่ หอประชุมที่ว่าการอำเภอพระประแดง จังหวัดสมุทรปราการ ช่วยกันปรุงอาหารบรรจุกล่อง เพื่อนำไปแจกจ่ายผู้ประสบอุทกภัย เขตภาษีเจริญ กรุงเทพมหานคร

นายสมชัย สวัสดิผล รักษาการผู้อำนวยการท่าอากาศยานสุวรรณภูมิ นำเจ้าหน้าที่พร้อมรถดับเพลิง ขุดลอก วัชพืช และ สิ่งกีดขวางทางน้ำออก บริเวณใต้สะพานข้ามคลองบางโฉลง ถนนบางนา-ตราด กิโลเมตรที่ 15 อำเภอบางพลี จังหวัดสมุทรปราการ เพื่อขยายช่องทางการไหลของน้ำจาก คลองประเวศบุรีรมย์ ให้ไหลลงสู่ทะเลได้เร็วขึ้น

หลังน้ำเริ่มไหลเข้าพื้นที่แล้วซึ่งจากการสำรวจคลองรอบท่าอากาศยานฯ พบว่า คลองส่วนใหญ่ องค์กรปกครองส่วนท้องถิ่น ได้ขุดลอกแล้ว ส่วนคลองบางโฉลง ยังมีวัชพืช และ สิ่งกีดขวางทางน้ำ จำนวนมาก จึงนำเจ้าหน้าที่มาขุดลอก ขยายทางเร่งการไหลให้เพิ่มขึ้น ทำให้น้ำจากทิศเหนือที่ระบายมาจากทิศตะวันออกของกรุงเทพมหานคร ระบายลงสู่ทะเลด้าน จังหวัดสมุทรปราการ ได้ราว 18 ล้านลูกบาศก์เมตรต่อวัน และ ระบายออกทาง แม่น้ำบางประกง ได้ 16 ล้านลูกบาศก์เมตรต่อวัน"
14/11/2011,https://www.thaipbs.or.th/news/content/45997,"กรมควบคุมมลพิษเก็บตัวอย่างน้ำในพื้นที่น้ำท่วมตรวจคุณภาพ พบ ภาพรวมคุณภาพน้ำอยู่ในเกณฑ์เสื่อมโทรม โดยเฉพาะจังหวัดปทุมธานีเข้าข่ายคุณภาพน้ำต่ำกว่าเกณฑ์มาตรฐาน
จากสถานการณ์น้ำท่วมกรมควบคุมมลพิษส่งเจ้าหน้าที่ลงพื้นที่เก็บข้อมูลคุณภาพน้ำที่เขตดอนเมือง สายไหม และ ลาดพร้าว พบว่า อยู่ในเกณฑ์เสื่อมโทรมค่าออกซิเจนละลายในน้ำต่ำกว่าปกติ ซึ่งส่วนใหญ่เป็นน้ำที่อยู่ในที่พักอาศัยของประชาชน แต่น้ำตามเขตถนนคุณภาพดีขึ้นมาเล็กน้อย เนื่องจากเป็นน้ำไหล โดยภาพรวมคุณภาพน้ำในพื้นที่กรุงเทพมหานคร และ จ.ปทุมธานี ยังต่ำกว่ามาตรฐาน

ขณะที่ใน จ.นครสวรรค์ อยุธยา ชัยนาท และ ลพบุรี อยู่ในภาวะปกติแล้ว ซึ่งจะมีการฟื้นฟูสภาพแวดล้อมในพื้นที่รวมถึงคุณภาพน้ำ ซึ่งกรมควบคุมมลพิษได้เข้าไปให้คำแนะนำหน่วยงานที่เกี่ยวข้องอย่างเต็มที่

ส่วนกรณีที่น้ำอาจปนเปื้อนสารเคมี โดยเฉพาะน้ำในพื้นที่นิคมอุตสาหกรรมที่ได้รับผลกระทบ นายรังสรรค์ ปิ่นทอง ผู้อำนวยการสำนักจัดการกากของเสียและสารอันตราย กรมควบคุมมลพิษ ยืนยันว่า ยังไม่พบการรั่วไหล โดยจากการตรวจสอบนิคมอุตสาหกรรมทั้ง 5 แห่งใน จ.พระนครศรีอยุธยา และ นิคมฯ นวนคร จ.ปทุมธานี พบว่าเจ้าหน้าที่สามารถควบคุมสถานการณ์ได้ดี แต่ในพื้นที่นิคมอุตสาหกรรมลาดกระบัง และบางชัน ยังคงต้องติดตามสถานการณ์เป็นระยะๆ"
14/11/2011,https://www.thaipbs.or.th/news/content/45998,"แม้จะยอมสลายการชุมชนุมปิดถนนพระราม 2 แล้ว แต่กลุ่มชาวบ้าน 4 ชุมชน ย่านดังกล่าวบอกว่า จะออกมาอีกหาก 18.00 น. วันนี้ ( 14 พ.ย.) ไม่ได้เครื่องสูบน้ำตามที่กรุงเทพมหานครรับปาก
ชาวบ้าน 4 ชุมชนย่านถนนพระรามที่ 2 ต้องการเครื่องสูบน้ำติดตั้งที่ประตูระบายน้ำคลองระหาน แสมดำ หลังชุมชนของพวกเขาถูกน้ำจากคลองดังกล่าวไหลเข้าท่วมขัง โดยกรุงเทพมหานครรับปากจัดหาให้ตามเรียกร้อง จึงได้ยอมสลายตัว แต่จะกลับมาอีก หากใน 18.00 น. ไม่ได้เครื่องสูบน้ำตามที่ตกลง

สถานการณ์น้ำในพื้นที่พระราม 2 เป็นลักษณะน้ำท่วมขังชุมชน ในซอยถนนพระรามที่ 2 แต่ผิวการจราจรของถนนพระรามที่ 2 น้ำยังไม่ท่วม ทั้งนี้มีคำแนะนำการจราจรในเส้นทาง ทิศตะวันตก-ใต้ ซึ่งเจ้าหน้าที่ตำรวจให้ปิดถนนสายรองใน 2 เส้นทาง คือ ถนนพัฒนาการ หรือ บางแค ขาเข้า - ขาออก ตลอดสาย และ ถนนกำนันแม้น ขาเข้า - ขาออก ตั้งแต่ตัด ถ.เทอดไท ถึงตัด ถ.กัลปพฤกษ์ เนื่องจากระดับน้ำท่วมสูง

ส่วนเส้นทางที่ควรหลีกเลี่ยงได้แก่ ถนนกัลปพฤกษ์ ขาออก เลี้ยวซ้าย ถ.กาญจนาภิเษก- ไปถ.พระราม 2  ถ.บางบอน 4 บริเวณตัดกับ ถ.เลียบคลองภาษีเจริญ ถ.เทอดไท ตลอดสาย ระดับน้ำ ถ.บางแค -บางบอน (บางบอน 1 ) ขาเข้า - ขาออก ตลอดสาย ถ.เอกชัย ขาเข้า - ขาออก ตั้งแต่แยกตัด ถ.บางบอน 1 ถึงถ.เอกชัย ซ.66 ถ.บางขุนเทียน ขาเข้า - ขาออก ตั้งแต่ ตัด ถ.เอกชัย ถึงทางรถไฟสายใต้ และ ถ.กำนันแม้น ขาเข้า - ขาออก ตั้งแต่ตัด ถ.กัลปพฤกษ์ ถึงตัด ถ.เอกชัย"
14/11/2011,https://www.thaipbs.or.th/news/content/46104,"ผู้ประกอบการขนส่งสินค้าหลายรายเรียกร้องให้รัฐบาลเร่งกู้ถนนสายหลัก หลังเส้นทางขนส่งสินค้าถูกน้ำท่วมทำให้ต้องหาจุดกระจายสินค้าแห่งใหม่ชั่วคราวไม่ว่าจะเป็นริมถนน หรือ พื้นที่ของวัดที่พอจะหาได้ เพื่อบรรเทาความเดือดร้อนชั่วคราว
สถานีบริการน้ำมันบริเวณถนนพระราม 2 , ถนนบางนาตราด , ถนนกาญจนาภิเษก รวมถึงพื้นที่ในซอยวัดพันท้ายนรสิงห์ จังหวัดสมุทรสาคร กลายเป็นศูนย์กระจายสินค้าเฉพาะกิจของผู้ประกอบการขนส่งสินค้าหลายราย หลังเกิดปัญหาน้ำท่วม ในอำเภอพุทธมณฑล จังหวัดนครปฐม ซึ่งเป็นพื้นที่หลักในการขนส่งสินค้าอุปโภคบริโภคไปยังภาคต่าง ๆ ทั่วประเทศเพื่อให้สามารถกระจายสินค้าได้ แต่แบกภาระต้นทุนเพิ่มขึ้นจากเส้นทางขนส่งที่ไกลขึ้น

นายวิรวิทย์ เจริญวัฒนพันธ์ นายกสมาคมขนส่งสินค้าและโลจิสติกส์ไทย กล่าวว่า ปัญหาน้ำท่วมส่งผลให้ผู้ประกอบการขนส่งสินค้าอุปโภคบริโภคได้รับผลกระทบกว่า 400 ราย แต่มีเพียง30 ราย ที่สามารถเข้ามาใช้พื้นที่ท่าเรือคลองเตยเป็นจุดกระจายสินค้าชั่วคราวที่การท่าเรือแห่งประเทศไทยอนุญาตให้ใช้ ซึ่งปัญหาพื้นที่จำกัดทำให้ผู้ประกอบการอีกจำนวนมากต้องดิ้นรนหาพื้นที่อื่น เพื่อให้สามารถดำเนินธุรกิจได้

โดยต้นทุนการขนส่งสินค้าที่เพิ่มขึ้นทำให้ผู้ประกอบการปรับค่าบริการขึ้นอีกร้อย 10-40 ขึ้นอยู่กับระยะทางในการขนส่ง ซึ่งผู้ประกอบการต้องการรัฐบาลเข้ามาช่วยเหลือหาจุดกระจายสินค้าเพิ่มเติม เช่น โรงงานยาสูบ พื้นที่ในเขตประเวศ ลานจอดรถแอร์พอร์ตลิ้งค์ ซึ่งขณะนี้อยู่ระหว่างการพิจารณา"
14/11/2011,https://www.thaipbs.or.th/news/content/46105,"อาจารย์จุฬาลงกรณ์มหาวิทยาลัย และ สภาทนายความ เปิดให้ประชาชนที่ต้องการฟ้องร้องเรียกค่าเสียหายจากการแก้ปัญหาน้ำท่วมของหน่วยงานรัฐ เข้าร้องเรียนได้ตั้งแต่วันพรุ่งนี้ ( 15 พ.ย.) ที่จุฬาลงกรณ์มหาวิทยาลัย และ สภาทนายความ ทุกจังหวัด
จากการทำงานของหน่วยงานรัฐที่ถูกวิจารณ์ว่า แก้ปัญหาน้ำท่วมไม่มีประสิทธิภาพ นำไปสู่แนวคิดเตรียมจะฟ้องร้องรัฐบาลและ ผู้มีส่วนเกี่ยวข้อง โดย รศ.ณรงค์ เพ็ชรประเสริฐ ได้หารือกับนายสัก กอแสงเรือง นายกสภาทนายความเพื่อเตรียมฟ้องเรียกร้องความเสียหายจากหน่วยงานรัฐที่บริหารงานผิดพลาด โดยจะไม่ทำในลักษณะการตั้งโต๊ะล่ารายชื่อ แต่จะให้ประชาชนที่ต้องการฟ้องร้องทางแพ่ง และอาญา ยืนฟ้องต่อสภาทนายความ และ ที่จุฬาลงกรณ์มาวิทยาลัย ได้ตั้งแต่วันพรุ่งนี้ ( 15 พ.ย.) เป็นต้นไป ส่วนในต่างจังหวัดให้ยื่นได้ที่สาขาสภาทนายความในแต่ละจังหวัด

นายสัก กอแสงเรือง นายกสภาทนายความ ระบุว่า สภาทนายความได้ออกแถลงการณ์การให้ความช่วยเหลือทางกฎหมายแก่ประชาชนที่ได้รับความเดือดร้อนและเสียหายจากอุทกภัย โดยกรณีผู้ประสบภัยที่เกิดปัญหาข้อขัดข้องเกี่ยวกับสิทธิอันพึงได้รับจากการเยียวยาของหน่วยงานรัฐสามารถปรึกษาสภาทนายความเพื่อฟ้องร้องได้ และพร้อมที่จะเป็นที่ปรึกษากฏหมายให้กับทุกฝ่ายที่เดือดร้อน

ขณะที่นายศรีสุวรรณ จรรยา นายกสมาคมต่อต้านสภาวะโลกร้อน และกรรมการที่ปรึกษาด้านสิ่งแวดล้อมสภาทนายความ เปิดเผยถึงการให้ผู้ที่ได้รับความเดือดร้อนและเสียหายจากน้ำท่วมมาร่วมกันยื่นฟ้องรัฐบาล โดยเป็นการมอบอำนาจในการฟ้องคดีประกอบด้วยสำเนาบัตรประชาชน และ รายละเอียดความเสียหายที่สามารถระบุเป็นเงินได้แต่ละประเภทหรือชนิดทรัพย์สินหรือสิ่งของที่เสียหายเพื่อใช้ในการฟ้องร้อง

 "
14/11/2011,https://www.thaipbs.or.th/news/content/46109,"ศปภ.และกรุงเทพมหานคร ได้ข้อสรุปร่วมกันว่า ""ห้ามรื้อถอนแนวบิ๊กแบ็กในเขตดอนเมือง"" พร้อมตอบรับ 3 ข้อเสนอตามที่ กทม.ได้ตกลงร่วมกับประชาชนในเขตดอนเมืองที่จะขยายความกว้างคันบิ๊กแบ็กจาก 6 เมตรเป็น 10 เมตร เพื่อให้มีลักษณะเหมือนฝายน้ำล้น และ เพิ่มมาตรการเยียวยา
จากปัญหาที่ประชาชนในย่านแขวงสนามบินดอนเมืองตั้งข้อเรียกร้องให้รัฐบาลนำกระสอบทรายบิ๊กแบ็กที่ขวางอยู่บนถนนวิภาวดีรังสิตออก ทำให้ผู้ว่าราชการกรุงเทพมหานครลงพื้นที่เพื่อตรวจดูสภาพข้อเท็จจริงในพื้นที่ ขณะที่นายสมภพ ระงับทุกข์ รองปลัดกรุงเทพมหานครได้เจรจากับประชาชนในพื้นที่ โดยจะหาข้อสรุปร่วมกันกับผู้นำชุมชนก่อนว่า จะทำเป็นลักษณะฝายน้ำล้นและให้ตั้งคณะทำงานร่วมกันระหว่างสำนักการระบายน้ำ กทม.กับชาวบ้าน ซึ่งเรื่องนี้ กทม.จะเสนอที่ประชุมศปภ.ในเย็นวันนี้ ( 4พ.ย.) ขณะที่ประชาชนมีข้อเสนอ และ รอคำตอบจาก ศปภ.

ขณะที่ ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร กล่าวภายหลังลงพื้นที่ตรวจการรื้อคันบิ๊กแบ็ก บริเวณดอนเมือง โดยมีมติร่วมกับชาวบ้าน 3 ข้อ ได้แก่การเปิดแนวคันบิ๊กแบ็กที่ 10 เมตร รวมทั้งขอให้ทำเป็นลักษณะฝายน้ำล้น และ ให้ตั้งคณะทำงานร่วมกันระหว่างสำนักการระบายน้ำ กทม.กับชาวบ้าน โดยจะเสนอที่ประชุมศปภ.พิจารณาในเย็นวันนี้

อย่างไรก็ตามชาวดอนเมืองไม่ได้ต้องการให้รื้อบิ๊กแบ็กทั้งหมด แต่ให้รื้อออกเพียงบางส่วนเพื่อบรรเทาความเดือดร้อน เพราะหลังจากเปิดบิ๊กแบ็กน้ำลดลงจาก 23 เซนติเมตรเหลือ 15 เซนติเมตรซึ่งชาวบ้านไม่ต้องการให้น้ำเข้าท่วมพื้นที่ กทม.ชั้นใน และ ชุมชน 20 แห่งที่ออกมาชุมนุมพร้อมที่จะเสียสละให้คน กทม.ส่วนใหญ่ โดยเบื้องต้น กทม.ให้นายสมภพ เข้าเจรจาเยียวยากับชาวบ้านที่ได้รับผลกระทบเพราะที่ผ่านมาไม่มีหน่วยงานใดเข้าไปดูแล

ขณะเดียวกันผู้ว่าราชการกรุงเทพมหานคร ยังแปลกใจที่ ศปภ.ไม่พูดคุยกับ ส.ส.ในพื้นที่ก่อนดำเนินการใด ๆ จนทำให้เกิดความสับสนในหลายฝ่าย ซึ่ง กทม.พร้อมปฏิบัติตามคำสั่งของ ศปภ.อย่างเต็มที่ ไม่ว่าจะให้รื้อ หรือ ซ่อมบิ๊กแบ็ก

หลังการหารือร่วมกันระหว่าง พล.ต.อ.ประชา พรหมนอก ผู้อำนวยการ ศปภ. และ ผู้ว่าราชการกรุงเทพมหานคร เพื่อคลี่คลายปัญหาการวางแนวบิ๊กแบ็ก ซึ่งทั้งสองฝ่ายแถลงปฏิเสธความขัดแย้งต่อกัน และ สรุปตรงกันว่า ""ห้ามรื้อถอนแนวบิ๊กแบ็กในเขตดอนเมือง"" พร้อมตอบรับ 3 ข้อเสนอตามที่ กทม.ได้ตกลงร่วมกับประชาชนในเขตดอนเมือง ที่จะขยายความกว้างคันบิ๊กแบ็กจาก 6 เมตรเป็น 10 เมตร เพื่อให้มีลักษณะเหมือนฝายน้ำล้น และ เพิ่มมาตรการเยียวยาทั้งการรับ-ส่งอาหารให้มากขึ้น และจัดรถเก็บไปขยะในพื้นที่ให้ถี่ขึ้นเพื่อบรรเทาความเดือดร้อนของประชาชน"
15/11/2011,https://www.thaipbs.or.th/news/content/46333,"การระบายน้ำฝั่งตะวันออกซึ่งมีแนวโน้มว่า จะสามารถป้องกันนิคมอุตสาหกรรมบางชัน และ ลาดกระบังไว้ได้ หลังระบบการระบายน้ำหลักไม่มีปริมาณน้ำมาเติมในคลองแสนแสบทำให้ปริมาณน้ำที่ล้อมนิคมฯลดลง
สถานการณ์การระบายน้ำฝั่งตะวันออกที่สามารถสูบน้ำออกจากคลอง 6 วาสายล่างได้วันละ 6,400,000 ลูกบาศก์เมตร ลงสู่คลองแสนแสบที่สถานีสูบน้ำหนองจอกเพื่อระบายน้ำออกไปทางบางขนากและคลองนครเนื่องเขต เพื่อลงแม่น้ำบางปะกงได้ราววันละ 4,000,000 ลูกบาศก์เมตร โดยน้ำบางส่วนถูกยังระบายออกที่คลองพระองค์เจ้าไชยานุชิต เพื่อลงทะเลที่คลองด่าน จังหวัดสมุทรปราการ ทำให้น้ำไม่ถูกเติมลงที่คลองแสนแสบในส่วนที่ผ่านเมือง จึงทำให้ระดับน้ำในคลองแสนแสบเริ่มลดลง และ ส่งผลให้คลองสาขาย่อยรอบนิคมอุตสาหกรรมลาดกระบังที่รับน้ำจากคลองแสนแสบน้ำลดลงไปด้วย

รวมถึงที่บริเวณนิคมอุตสาหกรรมบางชันระดับน้ำในคลองโดยรอบเริ่มทรงตัว และลดลงบ้าง แต่ยังต้องติดตามสถานการณ์ต่อเนื่อง รวมถึงการตรวจสอบความแข็งแรงของคันกั้นน้ำ และ ประตูระบายน้ำ ซึ่งระดับน้ำคลองแสนแสบที่บริเวณประตู อี11 ลดลงจากเมื่อวาน จากเดิม 1 เมตร อยู่ที่ 99 - 93 เซนติเมตร จากระดับน้ำทะเลปานกลาง

ขณะที่ระดับน้ำนอกคันกั้นตั้งแต่แยกบางชัน ถึง แยกมีนบุรี ระดับน้ำทรงตัวอยู่ที่ 40-50 เซนติเมตร ส่วนที่ถนนเสรีไทย พบว่า น้ำแห้ง โดยมีเพียงบางจุดที่เป็นลักษณะของน้ำเจิ่งนอง"
15/11/2011,https://www.thaipbs.or.th/news/content/46344,"ไทยพีบีเอส ยืนยัน ทำหน้าที่สื่อสารมวลชนอย่างตรงไปตรงมาไม่มีส่วนเกี่ยวข้องใด ๆ กับการทำลายบิ๊กแบ็กที่ดอนเมือง ตามรายงานข่าวจากสถานีข่าวสปริงนิวส์
ตามที่มีรายงานข่าวจากสถานีโทรทัศน์สปริงนิวส์ โดยคุณปวีณศรณ์ เย็นยอดวิชัย ระบุว่า ""หนึ่งในตัวแทนชาวดอนเมืองได้โทรศัพท์มาเล่าเบื้องหลัง ก่อนการเกิดทลายบิ๊กแบ็กว่า มีทีมข่าวไทยพีบีเอสลงพื้นที่ทำข่าวในเขตดอนเมือง และ มีการพูดจาที่มีแนวโน้มให้ชาวบ้านบางส่วนที่ไม่เข้าใจอยู่แล้ว เริ่มมีการประท้วงเกิดขึ้น ซึ่งนี่เป็นข้อมูลส่วนหนึ่งที่ชาวบ้านแจ้งมายังสปริงนิวส์ ""นั้น

ทางผู้บริหารและทีมข่าว ได้ตรวจสอบข้อเท็จจริงดังกล่าว ไม่พบการกระทำของผู้สื่อข่าวตามเนื้อหาที่ปรากฎในรายงาน ตลอดจนทีมข่าวที่ลงพื้นที่ได้ปฏิเสธอย่างสิ้นเชิงถึงการกระทำดังกล่าว และ ยืนยันที่จะทำหน้าที่สื่อสาธารณะต่อไปเพื่อพิสูจน์ความจริง ติดตามรายละเอียดข่าวกรณีดังกล่าวได้ใน รายการฝ่าวิกฤตน้ำท่วม 17.00 น. วันนี้ (15 พ.ย. 54)"
15/11/2011,https://www.thaipbs.or.th/news/content/46398,"ผู้ว่าฯกทม.ยกมือไหว้ขอโทษประชาชนที่เกิดความผิดพลาดกรณีประกาศให้บางพื้นที่ของเขตพญาไทอพยพเมื่อคืนนี้ และ เชื่อว่าหากไม่มีน้ำใหม่เข้ามาเพิ่มบริเวณห้าแยกลาดพร้าว เชื่อว่าน้ำจะแห้งและเข้าสู่ภาวะปกติในปลายสัปดาห์นี้ ขณะที่ถนนพหลโยธินและถนนรัชาดภิเษก ระดับน้ำลดลงอย่างต่อเนื่อง
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครตรวจสถานการณ์น้ำท่วมบริเวณแยกกำแพงเพชร ถนนพหลโยธิน ตั้งแต่หน้าสวนจตุจักรถึงแยกห้าแยกลาดพร้าว พบว่า น้ำท่วมขังหน้าสถานีรถไฟฟ้าบีทีเอสลดลงอย่างเห็นได้ชัด และ แห้งในหลายจุด ส่วนบริเวณห้าแยกลาดพร้าวน้ำลดลง 10 เซนติเมตรรถยนต์ขนาดเล็กสามารถสัญจรไปมาได้

ส่วนบริเวณถนนพหลโยธินตั้งแต่หน้าห้างสรรพสินค้าเซ็ลทรัลลาดพร้าวถึงซอยเสือใหญ่อุทิศ ปริมาณน้ำลดลงเช่นกัน ขณะที่แยกรัชโยธิน มีน้ำท่วมสูงอยู่ระดับ 30-50 เซนติเมตร และ เริ่มน้ำเน่าเหม็นแล้ว ซึ่งทางสำนักสิ่งแวดล้อม กทม.ได้นำสารจุลินทรีย์มาฉีดพ่น เพื่อปรับสภาพน้ำ

ผู้ว่าราชการกรุงเทพมหานครบอกว่า สถานการณ์น้ำบริเวณห้าแยกลาดพร้าวหากไม่มีน้ำใหม่เข้ามาเติม เชื่อว่าน้ำจะแห้งและเข้าสู่ภาวะปกติได้ในปลายสัปดาห์ได้ ส่วนถนนพหลโยธิน คาดว่า ระดับน้ำจะลดลงเช่นกันขณะที่ถนนรัชดาภิเษก ต้องใช้เวลาระบายน้ำระยะหนึ่งเนื่องจากเป็นพื้นที่ลุ่มต่ำ

ผู้ว่าราชการกรุงเทพมหานครได้ยกมือไหว้ขอโทษประชาชนที่เกิดความผิดพลาดกรณีประกาศให้บางพื้นที่ของเขตพญาไทอพยพเมื่อคืนนี้ ทำให้เกิดความโกลาหลและสร้างความเข้าใจผิดต่อประชาชน โดยยอมรับว่าเป็นความผิดพลาดของระบบการทำงานของกทม. และขอรับผิดชอบแต่เพียงผู้เดียว จะไม่กล่าวโทษใครทั้งสิ้น ทั้งนี้จะกำชับให้เจ้าหน้าที่ทุกระดับทำงานอย่างรอบคอบและ ตรวจสอบข้อมูลรายละเอียดให้ถี่ถ้วนมากกว่านี้ พร้อมกันนี้ยังให้คำมั่นสัญญาว่า จะไม่ให้เหตุการณ์เช่นนี้เกิดขึ้นซ้ำอีก

ขณะที่กระทรวงศึกษาธิการประกาศให้สถานศึกษาในสังกัดในพื้นที่กรุงเทพมหานคร จังหวัดนนทบุรี ปทุมธานี และ 4 อำเภอใน จังหวัดนครปฐม ได้แก่ อำเภอสามพราน นครชัยศรี พุทธมณฑล และ บางเลน เลื่อนเปิดภาคเรียนจากวันที่ 21 พฤศจิกายน ไปเป็นวันที่ 6 ธันวาคมนี้ ทั้งนี้จะให้สถานศึกษาจัดสอนเสริมในวันเสาร์ และหลังเลิกเรียนวันละ 1 ชั่วโมง เพื่อชดเชยเวลาเรียนที่เสียไป

แต่หากยังไม่สามารถเปิดได้ทันจะเลื่อนวันเปิดเทอมและการสอบประเมินผลต่าง ๆ ทั้งระบบ รวมถึงการทดสอบทางการศึกษาแห่งชาติขั้นพื้นฐาน หรือ โอเน็ตด้วย สำหรับความเสียหายของสถานศึกษาที่ถูกน้ำท่วมเบื้องต้น พบว่า เสียหายกว่า 956 ล้านบาท"
15/11/2011,https://www.thaipbs.or.th/news/content/46399,"ครม.เห็นชอบร่างพระราชกฤษฎีกาพระราชทานอภัยโทษที่จะมีผลบังคับใช้ในวันที่ 5 ธ.ค.นี้ พร้อมเห็นชอบแผน และ โครงการต่าง ๆ เกี่ยวกับการช่วยเหลือเยียวยาและฟื้นฟูผู้ได้รับผลกระทบจากเหตุอุทกภัยเกือบ 20,000 ล้านบาท ขณะที่ นายกรัฐมนตรี ย้ำอีกครั้งถึงสถานการณ์น้ำโดยรวมว่า ""ผ่านพ้นวิกฤตแล้ว""
หลังเดินทางกลับจากจังหวัดสิงห์บุรี น.ส.ยิ่งลักษณ์ ชินวัตร นายกรัฐมนตรี กล่าวย้ำเป็นครั้งที่ 2 ว่า สถานการณ์น้ำในภาพรวมขณะนี้นับว่าดีขึ้น และ ถือว่าผ่านพ้นวิกฤตแล้ว โดยเชื่อว่า สถานการณ์จะดีขึ้นตามลำดับ ซึ่งน้ำทะเลที่ลดต่ำลงจะทำให้น้ำในคลองไหลได้เร็วขึ้น ดังนั้นสถานการณ์น้ำโดยเฉพาะฝั่งตะวันออกของกรุงเทพฯน่าจะลดลงก่อนเข้าสู่เทศกาลปีใหม่

นายกรัฐมนตรียังได้กล่าวแสดงความพร้อมที่จะชี้แจงทุกขั้นตอนตามกฎหมายหากภาคประชาชนยื่นฟ้องร้องความเสียหายจากความผิดพลาดในการแก้ปัญหา แต่มั่นใจว่าได้ทำหน้าที่อย่างดีที่สุด และ แก้ไขปัญหาภัยธรรมชาติอย่างเต็มความสามารถแล้ว

สำหรับการประชุมครม. วันนี้ ( 15 พ.ย.) มีมติเห็นชอบเพื่อการฟื้นฟูเยียวยาผู้ได้รับผลกระทบจากสถานการณ์อุทกภัย ด้านโครงสร้างพื้นฐานเกือบ 18,000 ล้านบาท โดยใช้ซ่อมแซมถนนไม่น้อยกว่า 15,000 ล้านบาท โดยฟื้นฟูสนามบินดอนเมืองกว่า 935 ล้านบาท และซ่อมแซมปรับปรุงโรงเรียนกว่า 960 ล้านบาท ฟื้นฟูภาคอุตสากรรม ไม่น้อยกว่า 7,500 กว่าล้านบาท

พร้อมกันนี้ยังได้อนุมัติงบฯเพื่อช่วยเหลือครอบครัวผู้ประสบอุทกภัยรวมกว่า 2,500 ล้านบาท และอนุมัติโครงการพักชำระหนี้เกษตรกรและประชาชนผู้มีรายได้น้อยของสถาบันการเงิน ของรัฐ 6 แห่ง นอกจากนี้ให้ยกเว้นค่าผ่านทางยกระดับ โทลเวย์ จนถึงวันที่ 20 พ.ย.นี้ รวมเป็นเงิน 14 กว่าล้านบาท

และมีรายงานว่านายกรัฐมนตรี จำเป็นต้องพักค้างคืนที่จังหวัดสิงห์บุรี เนื่องจากเฮลิคอปเตอร์ รุ่นไอเอ็ม 17 ที่บินไปปฏิบัติภารราชการไม่สามารถบินกลับตอนกลางคืนได้ เพราะไม่มีเรด้า และ มีรายงานเพิ่มเติมว่า พรรคเพื่อไทยจะกัน นายกรัฐมนตรี ออกจากการพิจารณาวาระลับเรื่องร่างพระราชกฤษฎีกาพระราชทานอภัยโทษ ที่จะมีผลบังคับใช้ในวันที่ 5 ธ.ค.นี้ พร้อมมอบหมายให้ ร.ต.อ.เฉลิม อยู่บำรุง ทำหน้าที่ประธานประชุม ครม.แทน

การประชุมครม.ในวันนี้ เมื่อถึงวาระลับมีการเชิญข้าราชการบางส่วนออกจากห้อง เนื่องจากต้องการเทียบเคียงหลักเกณฑ์ของร่างกฎหมายกับคดีของ พ.ต.ท.ทักษิณ ชินวัตร โดยสรุปสาระสำคัญของหลักเกณฑ์ ว่าผู้ที่จะได้รับพระราชทานอภัยโทษ จะเป็นนักโทษที่มีอายุ 60 ปีขึ้นไป และ มีโทษจำคุกไม่เกิน 3 ปี ทั้งโทษคดีอาญา คดียาเสพติดและคดีทุจริตคอร์รัปชั่น"
15/11/2011,https://www.thaipbs.or.th/news/content/46400,"กรมชลประทานประเมินสถานการณ์การระบายน้ำฝั่งตะวันออกว่าเป็นไปด้วยดี เพราะสามารถบริหารจัดการให้น้ำเริ่มเข้าสู่ระบบได้ คือ น้ำที่แผ่ท่วมเริ่มกลับลงสู่คูคลอง ซึ่งมาตรการหลักตอนนี้ก็คือเร่งสูบน้ำ และ ผลักดันน้ำให้ออกสู่ทะเลให้เร็วที่สุด
มวลน้ำมหาศาลเหล่านี้ถูกระบายออกจากสถานีสูบน้ำสุวรรณภูมิจุดระบายน้ำใหญ่ที่สุดในชายฝั่งทะเลจังหวัดสมุทรปราการ ที่จะช่วยผันน้ำออกจากฝั่งตะวันออกของกรุงเทพมหานคร โดยสถานีน้ำสุวรรณภูมิมีศักยภาพสูบน้ำออกทะเลได้จากเครื่องสูบน้ำ 4 เครื่อง เครื่องละ 24 ลูกบาศก์เมตรต่อวินาที หรือ ประมาณ 8 ล้านลูกบาศก์เมตรต่อวัน

ซึ่งชายฝั่งทะเลจังหวัดสมุทรปราการมีเครื่องสูบน้ำ 99 เครื่อง ศักยภาพสูบน้ำได้ประมาณวันละ 30 ล้านลูกบาศกเมตร แต่จนถึงขณะนี้มีน้ำเหนือที่ไหลลงมาให้สูบได้เพียง 19 ล้านลูกบาศก์เมตรต่อวัน แต่เป็นสัญญาณที่ดีเพราะ 2 ก่อนหน้านี้สูบได้ 18 ล้านลูกบาศก์เมตรต่อวันสัปดาห์ก่อน สูบได้เพียง 14 ล้านลูกบาศก์เมตรต่อวัน หมายความว่า น้ำเหนือไหลลงมาถึงชายฝั่งทะเลมากขึ้นเรื่อย ๆ

ส่วนเรือผลักดันน้ำทั้งของกองทัพเรือ เรือของเอกชน และเครื่องผลักดันน้ำของกรมชลประทาน ที่ถูกนำมาผลักดันน้ำอยู่ที่หัวคลองลาดกระบัง เพื่อเร่งระบายน้ำที่ขังอยู่ที่นิคมอุตสาหกรรมลาดกระบังให้ลงมาได้ และ ให้ผ่านสนามบินสุวรรณภุมิไปโดยเร็ว เพราะสถานที่สำคัญทั้ง 2 แห่ง อยู่ในที่ลุ่มมีสภาพเป็นแอ่งกระทะ และอยู่ในเส้นทางฟลัดเวย์เดิมด้วย โดยเป็นหนึ่งในปัญหาที่ทำให้น้ำจากคลองประเวศบุรีรมย์ไหลลงสู่คลองสำโรงเพื่อผันลงทะเลได้ช้า

เรือผลักดันน้ำนี้ถูกติดตั้งอยู่ที่ทั้งต้นและท้ายคลองลาดกระบัง ฝั่งขวาของสนามบินสุวรรณภูมิ ต้นและท้ายคลองจระเข้ใหญ่ ฝั่งซ้ายของสนามบินสุวรรณภูมิ ทั้ง 2 คลองอยู่ใต้นิคมอุตสาหกรรมลาดกระบัง ซึ่งสถานการณ์ในขณะนี้ทางกรมชลประทานประเมินว่า ภาพรวมดีขึ้นมากเพราะคลองทางทิศเหนือระดับน้ำลดลงทางใต้ลงมาระดับน้ำทรงตัวจึงน่าจะควบคุมการไหลของน้ำได้แล้ว"
15/11/2011,https://www.thaipbs.or.th/news/content/46308,"ระดับน้ำในจังหวัดปทุมธานีหลายจุดลดลงอย่างต่อเนื่อง โดยเฉพาะช่วงห้างฟิวเจอร์พาร์ค รังสิต ขณะนี้นำลดลงมาก
บริเวณหน้าห้างสรรพสินค้าฟิวเจอร์พาร์ครังสิต อำเภอธัญบุรี จังหวัดปทุมธานี ระดับน้ำลดลงอย่างต่อเนื่อง หลังน้ำบริเวณคลองหนึ่งลดระดับลง 40-50 เซนติเมตร ทางห้างคาดว่าจะเปิดให้บริการได้ในวันที่ 18 พ.ย.นี้ ขณะที่ชาวบ้านที่อพยพไปอยู่นอกพื้นที่ เริ่มทยอยเดินทางกลับ เข้าไปดูบ้านเรือน แต่ในฝั่งตลาดรังสิตระดับน้ำยังสูงกว่า 1 เมตร ร้านค้ายังไม่สามารถเปิดได้ทำให้ชาวบ้านยังคงต้องเดินทางไปหาซื้ออาหารย่านตลาดไท

ส่วนเส้นทางเดินรถบนถนนพหลโยธินยังสามารถใช้การได้ทั้งฝั่งขาเข้าและขาออก ในช่องทางด่วนตั้งแต่ทางขึ้นลงโทลล์เวย์จนถึงทางต่างระดับบางปะอินเส้นทางมุ่งหน้าสายเหนือและสายตะวันออกเฉียงเหนือ"
15/11/2011,https://www.thaipbs.or.th/news/content/46309,"หลังน้ำท่วมเส้นทางจราจรขณะนี้หลายเส้นทางสถานการณ์คลี่คลายระดับน้ำลดลงจนถึงแห้งสนิท ทำให้กองบังคับการตำรวจจราจร หรือ บก.จร.แจ้งข้อมูลถนนที่ระดับน้ำลดลง และ มีการเปิดจราจรเพิ่ม
พื้นที่ระดับน้ำลดลงได้แก่ ถ.บรมราชชนนีตั้งแต่แยกบรมราชชนนีถึงหน้าเซ็นทรัลปิ่นเกล้าไม่มีน้ำท่วมขัง แต่หน้าเซ็นทรัลปิ่นเกล้าถึงทางต่างระดับสิรินธรยังมีน้ำท่วมระดับอยู่ที่ 30 เซนติเมตร ถ.สมเด็จพระปิ่นเกล้าตั้งแต่สะพานสมเด็จพระปิ่นเกล้าถึงแยกอรุณอัมรินทร์ระดับน้ำ 30 เซนติเมตร ถ.อรุณอัมรินทร์ตั้งแต่แยกอรุณอัมรินทร์ถึงโรงพยาบาลศิริราช ระดับน้ำ 40-60 เซนติเมตร ถ.อรุณอัมรินทร์ตั้งแต่แยกอรุณอัมรินทร์ถึงสะพานพระราม 8 ระดับน้ำ 30-50 เซนติเมตร

ทั้งนี้มีการเปิดการจราจรได้บางเส้นทางหลังระดับน้ำลดลง ได้แก่ ที่ ถ.จรัญสนิทวงศ์ ช่วงตั้งแต่สะพานพระราม 7 ถึง ซ.จรัญสนิทวงศ์ 89 และ ช่วง ซ.จรัญสนิทวงศ์ 77 ถึง แยกบางพลัด แยกบรมราชชนนี ถึง ซ.จรัญสนิทวงศ์ 43 ขณะที่ จาก สะพานกรุงธนถึงแยกบางพลัดใช้ได้ 1 ช่องทางด้านขวา

ส่วนเส้นทางที่มีระดับน้ำลดลง และ เปิดการจราจรอย่างไม่เป็นทางการ ได้แก่ ถ.พหลโยธิน ขยายเปิดการจราจร ตั้งแต่แยกกำแพงเพชร ถึง ห้าแยกลาดพร้าว ถ.วิภาวดีรังสิต ขยายเปิดการจราจรตั้งแต่แยกสุทธิสารถึงห้าแยกลาดพร้าว ถ.รามอินทรา ขยายเปิดการจราจร ตั้งแต่ ถ.รามอินทรากิโลเมตรที่ 2 ถึงกิโลเมตรที่ 8

ขณะที่เส้นทางที่ระดับน้ำลดลงแต่รถยนต์ขนาดเล็กไม่ควรผ่าน ได้แก่ ถ.ลาดพร้าว ตั้งแต่ แยกรัชดา-ลาดพร้าว ถึง ถ.ลาดพร้าวซอย 39 (ซอยภาวนา) ถ.รัชดา ตั้งแต่ แยกรัชดา-ลาดพร้าว ถึงคลองบางซื่อ ช่วงโรงแรมเจ้าพระยาปาร์คทั้ง 2 บริเวณระดับน้ำสูง 30 เซนติเมตร"
16/11/2011,https://www.thaipbs.or.th/news/content/46689,"กรมชลประทานประเมินสถานการณ์น้ำท่วมในพื้นที่ด้านฝั่งตะวันออก และ ฝั่งตะวันตกของแม่น้ำเจ้าพระยา ระบุ แนวโน้มน้ำลดลงอย่างต่อเนื่อง ซึ่งจะปรับแผนการระบายน้ำให้เหมาะสมกับสถานการณ์ โดยเฉพาะพื้นที่น้ำท่วมฝั่งตะวันตก
การจัดการน้ำพื้นที่ด้านตะวันตกของแม่น้ำเจ้าพระยาหลังกรมชลประทานปรับลดการระบายปริมาณน้ำเหนือที่ไหลผ่านเขื่อนเจ้าพระยา จังหวัดชัยนาท รวมถึงการซ่อมแซมอาคารชลประทาน และ แนวคันกั้นน้ำที่ชำรุดทั้ง 14 แห่ง แม้ว่าบางแห่งจะยังมีปริมาณน้ำไหลล้นข้ามคันกั้นน้ำ แต่ในภาพรวมสามารถช่วยชะลอน้ำที่จะไหลเข้ามาสมทบเพิ่มเติมในพื้นที่ได้

โดยมีการบังคับน้ำและใช้คลองสายต่างๆ ชะลอน้ำ ซึ่งหลังจากวันที่ 17 พ.ย.นี้ อิทธิพลน้ำทะเลจะลดระดับลง กรมชลประทานจะถือโอกาสเร่งระบายน้ำออกสู่ทะเลให้ได้มากที่สุด ด้วยการติดตั้งเครื่องสูบน้ำเคลื่อนที่เพิ่มเติม เพื่อเพิ่มศักยภาพการระบายน้ำ

ซึ่งนายชลิต ดำรงศักดิ์ อธิบดีกรมชลประทาน คาดว่า สถานการณ์น้ำด้านฝั่งตะวันตกจะคลี่คลายลง โดยในสัปดาห์แรกของเดือนธันวาคม ระดับน้ำจะลดลงอย่างเห็นได้ชัดเจน และสามารถใช้ถนนสายหลักในการคมนาคมได้ตามปกติ

สำหรับพื้นที่ลุ่มต่ำที่ยังมีน้ำท่วมขังอยู่และไม่สามารถระบายออกลงสู่ลำน้ำธรรมชาติได้เอง กรมชลประทานจะติดตั้งเครื่องสูบน้ำเคลื่อนที่ เพื่อช่วยสูบน้ำออกโดยเร็วที่สุด"
16/11/2011,https://www.thaipbs.or.th/news/content/46690,"ชาวบ้านย่านลำลูกการื้อกระสอบทรายขนาดเล็กบนถนนพหลโยธิน บริเวณกรมควบคุมการปฏิบัติทางอากาศ หรือ คปอ. ความยาว 4 เมตร โดยพรุ่งนี้จะนัดเจรจากันอีกครั้ง
มีรายงานว่า เมื่อช่วงเวลา 14.45 น. มีชาวบ้านในชุมชนย่านลำลูกกาที่ได้รับผลกระทบจากการสร้างแนวคันกั้นน้ำบิ๊กแบ็กบน ถนนพหลโยธิน ช่วงกรมควบคุมการปฏิบัติทางอากาศ หรือ คปอ. ที่กั้นน้ำจากแยกลำลูกกาไม่ให้เข้ามายังฐานทัพอากาศนัดรวมชุมนุมประท้วง และ มีการรื้อกระสอบทราย ซึ่งเป็นกระสอบทรายขนาดเล็กออก โดยมีความกว้างของแนวที่ถูกรื้อประมาณ 4 เมตร ทำให้น้ำไหลทะลักเหมือนลักษณะของฝายน้ำล้นไหลเข้าท่วมถนนพหลโยธิน

ซึ่งเบื้องต้นเจ้าหน้าที่เจรจา และ ขอให้ยุติการรื้อไว้เพียงเท่านี้ โดยในวันพรุ่งนี้ ( 17 พ.ย.) จะมีการประสานงานเจรจากับฝ่ายที่เกี่ยวข้องต่อไป รายละเอียดประเด็นนี้ติดตามในช่วงรายการฝ่าวิกฤตน้ำท่วมในเวลา 16.30 น."
16/11/2011,https://www.thaipbs.or.th/news/content/46717,"รัฐบาลมาเลเซียมอบสิ่งของบรรเทาทุกข์ มูลค่า 18 ล้านบาท ให้ทางการไทยนำไปช่วยเหลือผู้ประสบภัยน้ำท่วม ขณะที่น้ำที่ท่วมขังนานหลายเดือนทำให้หลายพื้นที่ประสบปัญหาน้ำเน่าเสีย
เจ้าหน้าที่เทศบาลเมืองอ่างทองฉีดพ่นยาในน้ำที่ท่วมขัง ชุมชนบ้านรอ อำเภอเมือง จังหวัดอ่างทอง หลังชุมชนแห่งนี้ ถูกน้ำท่วมสูงกว่า 2 เมตรมานานกว่า3 เดือน และ น้ำเริ่มเน่าเสีย ซึ่งจังหวัดอ่างทองนั้น ระดับน้ำลดลงต่อเนื่อง หลังเขื่อนเจ้าพระยาลดการระบายน้ำลงท้ายเขื่อน

หลายพื้นที่ขณะนี้กำลังเปิดลงทะเบียนช่วยเหลือผู้ประสบภัย เช่น ชาวบ้านในเขตเทศบาลเมืองอุทัยธานี จำนวนมาก ได้นำเอกสารหลักฐานและภาพถ่ายความเสียหายของบ้านไปลงทะเบียนขอรับความช่วยเหลือจากทางการ ซึ่งจะจ่ายค่าเสียหาย ครอบครัวละ 30,000 บาท

ที่จังหวัดนครสวรรค์แม้ว่าในขตเทศบาลนครนครสวรรค์ จะเข้าสู่การฟื้นฟูแล้ว แต่ในอำเภอชุมแสง โดยเฉพาะที่ตำบลทับกฤช ซึ่งเป็นเขตเศรษฐกิจสำคัญ ที่เชื่อมต่อระหว่างจังหวัดนครสวรรค์ และจังหวัดพิจิตร ยังมีน้ำท่วมในเขตเทศบาล พื้นที่รอบนอก และชุมชนรอบบึงบอระเพ็ด ทำให้ต้องเร่งสูบน้ำในเขตเทศบาลลงสู่แม่น้ำน่าน เพื่อเปิดการค้าขายตามปกติ

ในภาคตะวันออกเฉียงเหนือหลังสถานการณ์น้ำท่วมคลี่คลาย ก็ต้องเผชิญกับผลกระทบหลังน้ำลด เนื่องจากนาข้าวเสียหายจำนวนมาก โดยเฉพาะในจังหวัดอุบลราชธานี และจังหวัดสุรินทร์ ซึ่งเสียหายกว่า 450,000 ไร่ ทำให้หน่วยงานที่เกี่ยวข้อง เพิ่มมาตรการป้องกันการลักลอบนำเข้าข้าวจากประเทศเพื่อนบ้านเข้ามาสวมสิทธิ์ในโครงการรับจำนำข้าว

ขณะที่ความช่วยเหลือจากภาคส่วนต่าง ๆ ยังคงระดมมายังพื้นที่น้ำท่วมภาคกลาง และกรุงเทพมหานครตัวแทนรัฐบาลมาเลเซีย ได้มอบเครื่องอุปโภคบริโภค และ เครื่องใช้ไฟฟ้า จำนวน 13 รถคอนเทรนเนอร์ มูลค่า 18 ล้านบาท ให้ทางการไทย นำไปช่วยเหลือผู้ประสบอุทกภัย โดยจะจัดส่งผ่านกองทัพบกไปยังศูนย์ปฎิบัติการช่วยเหลือผู้ประสบอุทกภัย"
16/11/2011,https://www.thaipbs.or.th/news/content/46713,"ภาพรวมของสถานการณ์น้ำท่วมที่มีแนวโน้มดีขึ้นปริมาณน้ำที่เคยท่วมสูงเริ่มลดลง แม้อาจจะยังต้องใช้เวลาอีกระยะเพื่อให้ระดับน้ำลดลงจนเข้าสู่ภาวะปกติ แต่กรมชลประทาน บอกว่า การติดตามและได้ประเมินสถานการณ์น้ำท่วม ในลุ่มเจ้าพระยาตอนล่างทั้งทางด้านฝั่งตะวันตก และ ตะวันออกของแม่น้ำเจ้าพระยา ขณะนี้หลายพื้นที่ปริมาณน้ำมีแนวโน้มลดลงต่อเนื่อง แต่มีบางพื้นที่ปริมาณน้ำทรงตัวหรือเพิ่มขึ้นเล็กน้อย ตามผลกะทบจากการขึ้นลงของน้ำทะเล
การระบายน้ำออกสู่ทะเลผ่านทางประตูระบายน้ำ และ สถานีสูบน้ำต่าง ๆ ทำให้ระดับน้ำในพื้นที่ชุมชนต่าง ๆ ด้านฝั่งตะวันตกของแม่น้ำเจ้าพระยา จะลดลง คาดว่าสัปดาห์แรกของเดือนธันวาคมนี้ ระดับน้ำจะลดลงอย่างเห็นได้ชัดเจน และ สามารถใช้ถนนสายหลักในการคมนาคมได้ตามปกติ ทั้งนี้หลังจากวันที่ 17 พ.ย.นี้ไปแล้ว อิทธิพลน้ำทะเลจะลดระดับลง กรมชลประทาน เร่งระบายน้ำออกสู่ทะเลให้ได้มากที่สุด

ทางด้านศูนย์อำนวยการเฉพาะกิจป้องกันและแก้ไขปัญหาอุทกภัยกรุงเทพมหานคร สรุปสถานการณ์น้ำว่า ฝั่งธนบุรีน้ำจากศาลายา ยังคงไหลเข้าพื้นที่อย่างต่อเนื่อง แต่น้ำหลายพื้นที่ทั้งฝั่งธนบุรี และ ฝั่งพระนคร เริ่มลดลงบ้างแต่ยังคงมีระดับน้ำสูง เช่น เขตดอนเมือง จตุจักร 

ที่ย่านสายไหม คลองลาดพร้าว น้ำยังล้นตลิ่งคลองสายไหม แต่ก็ลดลง ส่วนน้ำในคลองแสบแสนเขตบางกะปิน้ำลดลงเล็กน้อย นอกจากนี้กรุงเทพมหานคร ประกาศเตือนเฝ้าระวังเพิ่มเติมในพื้นที่แขวงหัวหมาก เขตบางกะปิ จำนวน 8 ชุมชน ได้แก่ชุมชนวังใหญ่ ชุมชนวังโสม ชุมชนสามัคคีพัฒนา ชมุชนลำสาลี ชุมชนลำสาลีพัฒนา ชุมชนหมู่บ้านอยู่สบาย ชุมชนมัจฉา และ ชุมชนประชาร่วมใจ"
16/11/2011,https://www.thaipbs.or.th/news/content/46753,"ผู้ว่าราชการกรุงเทพมหานคร ยอมรับว่า ขณะนี้ยังไม่สามารถระบายน้ำในถนนสายหลักได้ดีเท่าที่ควร แต่ทั้งนี้จะพยายามทยอยระบายน้ำที่ค้างในถนนบางแห่งที่เป็นพื้นที่ลุ่มต่ำลงคลอง โดยขออภัยประชาชนที่อยู่ตากตรอกซอกซอยต่าง ๆ ที่คงต้องใช้เวลาในการระบายน้ำ
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครลงพื้นที่เขตดอนเมืองเพื่อติดตามการแก้ไขปัญหาขยะ โดยบอกว่า ปัญหาขยะที่ตกค้างในพื้นที่น้ำท่วมขณะนี้พยายามเร่งเก็บทุกพื้นที่ให้ได้มากที่สุด ซึ่ง กทม.สามารถจัดเก็บขยะเพิ่มขึ้นเฉลี่ยวันละ 7,000 ตัน จากปกติที่จัดเก็บได้ 8,700 ตัน โดยภาพรวมขยะลดลงด้วยเช่นกัน เนื่องจากสถานที่ทำงานและสถานศึกษาต่าง ๆ ปิดทำการ

ส่วนการระบายน้ำในถนนบางสายที่ยังมีน้ำท่วมขังในบางจุดเพราะเป็นพื้นที่ลุ่มต่ำทำให้น้ำไม่สามารถระบายลงคลองหลักได้เองนั้น ผู้ว่าราชการกรุงเทพมหานคร ยอมรับว่า ยังไม่สามารถระบายน้ำได้ดีเท่าที่ควร แต่ต้องทยอยตามลำดับขั้นตอนโดยทยอยสูบจากที่สูงก่อน ทั้งนี้ขออภัยประชาชนที่อยู่ตากตรอกซอกซอยต่าง ๆ ที่คงต้องใช้เวลาระบายน้ำ แต่จะพยายามบรรเทาปัญหาให้เร็วที่สุด

สำหรับชาวบ้านจำนวน 200 คน เข้ารื้อแนวคันบิ๊กแบ็กที่บิรเวณถนนพหลโยธิน แยก คปอ.มีความกว้าง 4 เมตร เฉพาะชั้นบนของแนวคันกั้นน้ำ ผู้ว่าราชการกรุงเทพมหานคร บอกว่า ขณะนี้กองทัพอากาศที่รับผิดชอบได้ส่งเจ้าหน้าที่เจรจากับชาวบ้านเพื่อไม่ให้รื้อแนวคันเพิ่มเติม และ ต้องรอผลการเจรจา ทั้งนี้ ทางออกที่ดีที่สุด คือ ขอให้ทุกฝ่ายหารือและปรับความเข้าใจกัน เนื่องจากการรื้อแนวคันบิ๊กแบ็กที่ถนนวิภาวดีเป็นเฉพาะจุดที่ กทม.ได้ตกลงกับ ศปภ.ซึ่งหากจะมีการเปิดเพิ่มเติมอย่างไร ต้องมีการหารือถึงความเหมาะสมของวิธีป้องกัน และ ประโยชน์ที่จะเกิดขึ้นร่วมกัน"
17/11/2011,https://www.thaipbs.or.th/news/content/47043,"ผู้ว่าราชการกรุงเทพมหานครสั่งให้ผู้อำนวยการเขตลดขั้นตอนที่ไม่จำเป็นและอำนวยความสะดวกให้กับผู้ประสบภัยที่ลงทะเบียนขอรับเงิน 5,000 บาท โดยคาดว่าจะได้รับเงินวันที่ 20 ธ.ค.นี้ ขณะที่การรื้อกระสอบทรายริมคลองหกวาสายล่าง อาจจะกระทบระดับน้ำในถนนพหลโยธินและอนุสรณ์สถานแห่งชาติธูปะเตมีย์
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร กล่าวถึงกรณีชาวบ้านกว่า 100 คน ในพื้นที่ลำลูกกา จังหวัดปทุมธานี เข้ารื้อกระสอบทรายคลองหกวาสายล่าง เขตสายไหมรื้อแนวคันกั้นน้ำเป็นทางยาว 50 เมตร ส่วนผลกระทบที่เกิดขึ้นคงต้องรอให้สำนักการระบายน้ำ กทม. ประเมินผลกระทบอีอกครั้ง เบื้องต้นได้ประสานไปยัง พล.ต.อ.ประชา พรหมนอก ในฐานะผู้อำนวยการศปภ.เพื่อหาแนวทางแก้ไข โดย พล.ต.อ.ประชา รับปากว่า จะส่งตำรวจและทหาร เข้าไปเจรจากับชาวบ้าน

ขณะที่ กทม.ได้ส่ง นายสมภพ ระงับทุกข์ รองปลัดกรุงเทพมหานคร เข้าไปเจรจากับชาวบ้านด้วยเพื่อหาทางออกที่ดีที่สุด และที่ผ่านมาได้ย้ำตลอดว่า การแก้ไขปัญหาต้องอยู่บนพื้นฐานของเหตุผล โดยทุกฝ่ายต้องหารือร่วมกัน แต่ต้องจับตาพื้นที่ถนนพหลโยธิน และ อนุสรณ์สถานแห่งชาติ ธูปเตมีย์ เนื่องจากจะเป็นพื้นที่ที่ได้รับผลกระทบลำดับแรก ๆ

ส่วนกรณีการจ่ายเงินเยียวยาให้ผู้ประสบภัยน้ำท่วมครัวเรือนละ 5,000 บาท ผู้ว่าราชการกรุงเทพมหานครได้กำชับให้ผู้อำนวยการเขตตัดขั้นตอนที่ไม่จำเป็นออกไป โดยเฉพาะเอกสารและรายละเอียดต่าง ๆ ที่มาประกอบยื่นคำร้อง และไม่จำเป็นต้องมีรูปถ่ายมาแสดง หรือ ต้องให้เจ้าของบ้านเช่าลงนามรับรอง 

หากประชาชนมีหลักฐานไม่ชัดเจน ผู้อำนวยการเขต สามารถเรียกเก็บเอกสารเพิ่มเติมได้ และ ในวันที่ 20 ธ.ค.นี้ประชาชนสามารถรับเงินเยียวยาได้เป็นวันแรก ซึ่งกทม.ไม่ได้กำหนดกรอบระยะเวลาการยื่นลงทะเบียน

นอกจากนี้ กทม.เตรียมพิจารณายกร่างให้เงินช่วยเหลือเพิ่มเติมให้กับคน กทม. อีกครัวเรือนละ 1,500 บาท ขณะนี้อยู่ระหว่างการศึกษาแนวทางและเงื่อนไขต่าง ๆ พร้อมกันนี้ ผู้ว่าราชการกรุงเทพมหานคร ยังเห็นว่า ไม่จำเป็นต้องยกเลิกการประกาศอพยพ ในพื้นที่ที่ได้ประกาศไปแล้วก่อนหน้านี้

สำหรับงบประมาณที่ใช้ในการฟื้นฟู ระบบสาธารณูปโภค และเส้นทางต่าง ๆ ใน กทม. ขณะนี้ยังไม่สามารถประเมินได้ว่าจะใช้งบประมาณเท่าใดในการฟื้นฟู"
17/11/2011,https://www.thaipbs.or.th/news/content/47044,"ประธานสภาอุตสาหกรรมแห่งประเทศไทยเรียกร้องนักวิชาการทบทวนการฟ้องร้องรัฐบาล กรณีบริหารน้ำผิดพลาดเพราะอาจกระทบการทำประกันภัย หลังบริษัทประกันภัยในญี่ปุ่นบางแห่งไม่เชื่อมั่นมาตรการป้องกันน้ำท่วมของไทย
กรณีกลุ่มนักวิชาการจุฬาลงกรณ์ มหาวิทยาลัย บางคนเตรียมรวบรวมรายชื่อประชาชนเพื่อฟ้องรัฐบาลฐานบริหารน้ำผิดพลาด และสร้างความเสียหายทั้งต่อชีวิตและทรัพย์สิน นายพยุงศักดิ์ ชาติสุทธิผล ประธานสภาอุตสาหกรรมแห่งประเทศไทย หรือ ส.อ.ท. เรียกร้องให้กลุ่มนักวิชาการพิจารณาเรื่องนี้อย่างรอบคอบเพราะอาจส่งผลกระทบต่อโรงงานอุตสาหกรรมของไทย โดยบริษัทประกันภัยในต่างประเทศอาจชะลอการจ่ายเงินสินไหม รวมถึงปฏิเสธการรับประกันภัยทางธรรมชาติในอนาคต

ขณะเดียวกันโครงการป้องกันน้ำท่วมนิคมอุตสาหกรรม และ เส้นทางขนส่งสินค้า ตามแผนการฟื้นฟูของรัฐบาลอาจใช้เวลานานขึ้น ทำให้ผู้ประกอบการจำเป็นต้องลงทุนสำหรับป้องกันปัญหาดังกล่าว เพื่อสร้างความเชื่อมั่นให้กับบริษัทประกันภัย

ผู้ประกอบการโรงงานอุตสาหกรรมของญี่ปุ่นรายหนึ่ง ระบุว่า บริษัทรับประกันภัยในญี่ปุ่นบางแห่งมีนโยบายปฏิเสธขยายวงเงินในกรมธรรม์ประกันภัยทางธรรมชาติกับโรงงานอุตสาหกรรมไทย เนื่องจากไทยยังขาดความพร้อมในการป้องกันปัญหาน้ำท่วมที่อาจเกิดขึ้นในอนาคต ซึ่งไม่คุ้มค่าเบี้ยประกันที่ได้รับ และ อาจกระทบกิจการหากเกิดความเสียหายรุนแรง

สำหรับวงเงินเอาประกันจากภัยธรรมชาติที่บริษัทประกันต้องจ่ายให้กับโรงงานที่ทำกรมธรรม์ครั้งนี้ รวมประมาณ 200,000 ล้านบาท"
18/11/2011,https://www.thaipbs.or.th/news/content/47219,"ผู้บัญชาการตำรวจแห่งชาติจัดกำลังตำรวจคุมเข้ม 13 จุด ที่มีปัญหาข้อพิพาทรื้อแนวคันกั้นน้ำ พร้อมจัดสายตรวจตามชุมชนต่างๆ
กรณีชาวบ้านรวมตัวเข้ารื้อแนวคันกระสอบทรายกั้นน้ำที่เกิดขึ้นในหลายบริเวณ โดยล่าสุดกรณีรื้อคันกระสอบทรายคลองหกวาสายล่าง ซึ่งมีเหตุปาวัตถุเสียงดังคล้ายระเบิดจนมีผู้บาดเจ็บ พล.ต.ต.ปิยะ อุทาโย โฆษกสำนักงานตำรวจแห่งชาติ ระบุคำสั่งของ พล.ต.อ.เพรียวพันธ์ ดามาพงศ์ ผู้บัญชาการตำรวจแห่งชาติให้กองบัญชาการตำรวจนครบาล และ กองบัญชาการตำรวจภูธรภาค 1 จัดกำลังเฝ้าระวังพิเศษใน 13 จุด ที่เคยมีการกระทบกระทั่งของชาวบ้าน

โดย 3 จุด ที่ต้องเฝ้าระวังตลอด 24 ชั่วโมงขณะนี้ คือ บริเวณแยกกรมควบคุมและปฏิบัติการทางอากาศ หรือ คปอ., คลองหกวาสายล่าง แล ะถนนพระราม 2 ซอย 69 การเคหะธนบุรี โดยมีการจัดกำลังกองร้อยควบคุมฝูงชนดูแล ตลอด 24 ชั่วโมง

นอกจากนี้ กองบัญชาการตำรวจนครบาล ยังได้จัดโครงการ 1 ตำรวจ 4 อาสาสมัคร จัดกำลังสายตรวจทั้งทางเรือและทางรถ ลงพื้นที่ตามตรอก ซอก ซอย และชุมชนต่าง ๆ พร้อมทั้งจัดพนักงานสอบสวน ตั้งจุดรับแจ้งเหตุ ที่สำนักงานเขต และที่ว่าการอำเภอทุกแห่ง เพื่ออำนวยความสะดวกให้กับประชาชนด้วย"
18/11/2011,https://www.thaipbs.or.th/news/content/47297,"แม้ภายในหมู่บ้านเศรษฐกิจจะมีระดับน้ำลดลงแต่ปริมาณน้ำในพื้นที่ยังคงมีมากกลายเป็นอุปสรรคสำคัญในการให้ความช่วยเหลือ ขณะที่เขตสายไหมผู้ว่าฯ กทม.สั่งจับตาเฝ้าระวังสถานการณ์ตลอด 24 ชั่วโมง หลังเปิดประตูระบายน้ำคลองพระยาสุเรนทร์ที่ 1.05 เมตร
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครลงพื้นที่ตรวจสถานการณ์น้ำท่วมบริเวณถนนสุขาภิบาล 5 พื้นที่เขตสายไหม ซึ่งได้รับผลกระทบจากน้ำท่วมในพื้นที่มานานกว่า 2 สัปดาห์แล้ว ระหว่างลงพื้นที่ชาวบ้านเขตสายไหมที่ได้รับผลกระทบเข้าร้องเรียนกับผู้ว่าราชการกรุงเทพมหานคร โดยขอไม่ให้มีการรื้อแนวกระสอบทรายเพิ่มเติมเพราะทำให้ชาวบ้านได้รับความเดือดร้อน เนื่องจากส่วนใหญ่เป็นบ้านเช่า ไม่มีทะเบียนบ้าน ทำให้ไม่ได้รับความช่วยเหลือจากหน่วยงานรัฐ

ขณะผู้ว่าราชการกรุงเทพมหานครรับปากจะนำข้อเรียกร้องดังกล่าว เสนอต่อ ผอ.ศปภ. และบอกว่า ไม่เห็นด้วยกับการรื้อแนวกระสอบทรายเพราะจะทำให้น้ำไหลเข้ามาเพิ่มเติมในพื้นที่ถึงวันละ 4 ล้านลูกบาศก์เมตร และ ทำให้ยากต่อการระบายน้ำ และอาจจะใช้ระยะเวลานานไปถึงปีหน้า แต่ขณะนี้จะยังเปิดประตูระบายน้ำคลองพระยาสุเรนทร์ที่ระดับ 1.05 เมตรและจะประเมินสถานการณ์ภายใน 24 ชั่วโมงว่า จะส่งผลกระทบต่อนิคมอุตสาหกรรมบางชันมากน้อยเพียงใด

ขณะเดียวกันผู้ว่าราชการกรุงเทพมหานคร ยังได้ลงพื้นที่ตรวจสภาพน้ำท่วมที่ถนนเพชรเกษม ซอย 81 เขตหนองแขม บริเวณนี้มีน้ำท่วมขังมานานกว่า 3 สัปดาห์แล้ว ลักษณะของน้ำมีสีขุ่น และ ส่งกลิ่นเหม็น น้ำท่วมขังสูงประมาณ 10-20 เซนติเมตร ลดลงจาก 50-70 เซนติเมตร และยังพบว่าประชาชนบางส่วนได้นำรถกระบะมาใช้สัญจรได้แล้ว นอกจากนี้ภายในพื้นที่ยังคงมีขยะตกค้างจำนวนมาก ส่วนระดับน้ำในคลองทวีวัฒนามีระดับน้ำในคลองเสมอตลิ่ง

พร้อมกันนี้ผู้ว่าราชการกรุงเทพมหานครได้มอบถุงยังชีพให้กับชาวบ้านหมู่บ้านเศรษฐกิจ แต่ด้วยระดับน้ำที่ท่วมสูงประมาณ 80 ซม.- 1 เมตรทำให้เป็นอุปสรรคในการแจกจ่ายให้กับประชาชนที่มีกว่า 3,000 ครัวเรือน"
19/11/2011,https://www.thaipbs.or.th/news/content/47404,"ได้ข้อสรุปการเจรจาชาวบ้านลำลูกกา-สายไหม ยอมเปิดประตูระบายน้ำทั้ง 3 แห่ง พร้อมออกมาตรการชดเชย 5,000 บาทให้ทันสิ้นเดือน พ.ย.นี้
ผลการเจรจาระหว่างชาวบ้านลำลูกกา เจ้าหน้าที่ ศปภ. และ ข้าราชการ กทม.ได้ข้อสรุปว่า จะเปิดประตูระบายน้ำ 3 แห่ง คือ ประตูระบายน้ำพระยาสุเรนทร์ เปิด 1 เมตรตลอด และ ประตูระบายน้ำลำหม้อแตกเปิด 50 เซนติเมตร ส่วนประตูระบายน้ำคลองสอง เปิด 1.20 เมตร ซึ่งจะช่วยระบายน้ำในพื้นที่ให้ลดระดับลงโดยจะเห็นผลใน 3 วันวันละ 3-5 เซนติเมตร

ขณะที่มาตรการเยียวยา ศปภ.จะรับเรื่องไปหารือกับรัฐบาลอีกครั้ง ยืนยันว่า เงินเยียวยาครอบครัวละ 5,000 บาท จะดำเนินการและรับเงินชุดแรกภายในสิ้นเดือนพฤศจิกายนนี้

ส่วนการเดินเครื่องสูบน้ำจากคลองบางน้ำจืด ต.บางน้ำจืด อ.เมือง จ.สมุทรสาคร ลงคลองประดิษฐ์ เพื่อช่วยระบายน้ำจากหน้าประตูระบายน้ำบางน้ำจืด ลงสู่ท้ายประตูระบายน้ำเป็นครั้งแรก ปรากฏว่า ระดับน้ำในคลองบางน้ำจืด บริเวณท้ายประตูระบายน้ำลดลงตามที่คาดการณ์ไว้ อยู่ที่ชั่วโมงละ 10 เซนติเมตร ซึ่งถือว่าประสิทธิภาพของคลองประดิษฐ์ ได้ผลเป็นอย่างดี โดยจะสามารถช่วยระบายน้ำ และรองรับปริมาณน้ำที่ไหลมาเติมหน้าประตูระบายน้ำ ก่อนผันน้ำลงสู่คลองมหาชัย และลงทะเลที่ จ.สมุทรสาคร"
19/11/2011,https://www.thaipbs.or.th/news/content/47408,"ชาวบ้านในจังหวัดอ่างทอง ช่วยกันเผาข้าวหลามหลายพันกระบอก ส่งไปช่วยเหลือผู้ประสบภัย ขณะที่ไฟไหม้บ้านไม้ในจังหวัดสิงห์บุรี ถึงแม้จะยังมีน้ำท่วมขังอยู่
เจ้าหน้าที่ดับเพลิงในตำบลบ้านหม้อ อำเภอพรหมบุรี จังหวัดสิงห์บุรี ช่วยกันฉีดน้ำเพื่อดับเพลิงที่กำลังลุกไหม้บ้านเลขที่ 30 หมู่ 6 โดยใช้เวลาเกือบ 1 ชั่วโมงจึงควบคุมเพลิงไว้ได้ จากการตรวจสอบพบว่า ต้นเพลิงมาจากห้องครัว และ ลุกไหม้ตัวบ้านที่เป็นไม้เสียหายเกือบทั้งหมด ถึงแม้บ้านหลังดังกล่าวจะมีน้ำท่วมขัง เนื่องจากน้ำเพิ่งลดระดับ

ส่วนชาวบ้านในตำบลเทวราช อำเภอไชโย จังหวัดอ่างทอง ช่วยกันนำวัตถุดิบที่หาได้ในท้องถิ่น มาทำข้าวหลามจำนวนหลายพันกระบอก เพื่อจะนำไปช่วยเหลือผู้ประสบภัยในกรุงเทพมหานครและปริมณฑล

นายทรงยศ มะกรูดดี กำนันตำบลเทวราช ยอมรับว่า หลังจากระดับน้ำในพื้นที่ลดลงกลับสู่ภาวะปกติแล้ว ชาวบ้านในพื้นที่อยากช่วยเหลือผู้ประสบภัยในพื้นที่อื่น จึงช่วยกันเผาข้าวหลามส่งไปช่วยเหลือ เพราะข้าวหลามจะเก็บไว้ได้นาน ขณะที่ระดับน้ำในแม่น้ำเจ้าพระยาหน้าศาลากลางจังหวัด ยังเกินจุดวิกฤตอีกประมาณ 21 เซนติเมตร"
19/11/2011,https://www.thaipbs.or.th/news/content/47409,"ผู้ว่าราชการกรุงเทพมหานครยอมรับพื้นที่เขตดอนเมืองจัดเก็บขยะได้น้อย หรือ ได้เพียงร้อยละ 30 จากทั้งหมดในภาวะปกติ เพราะน้ำยังคงท่วมสูง ขณะเดียวกันเชื่อว่า การระบายน้ำฝั่งตะวันตกจะเร็วขึ้น หลังศูนย์ปฎิบัติการช่วยเหลือผู้ประสบอุทกภัย หรือ ศปภ.สนับสนุนเครื่องสูบน้ำมาแล้ว
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร บอกว่า สถานการณ์น้ำทางด้านเหนือของ กทม.ขณะนี้เริ่มดีขึ้นน้ำในคลองเปรมประชากรลดลง 2-4 เซนติเมตร แต่ยังคงล้นตลิ่ง สำหรับการเปิดแนวการวางกระสอบทรายขนาดใหญ่ หรือ บิ๊กแบ็ก ที่แยก คปอ. ถนนพหลโยธินส่งผลให้น้ำในพื้นที่ถนนพหลโยธินเพิ่มขึ้น 5 เซนติเมตร ส่วนด้านฝั่งตะวันออก พบว่า ระดับน้ำในคลองหกวาสายล่าง เริ่มลดลงเรื่อย ๆ ขณะที่ประตูระบายน้ำพระยาสุเรนท์ ที่ยกบานประตูถึง 1 เมตร ตามข้อเรียกร้องของชาวจังหวัดปทุมธานี ยังไม่กระทบต่อนิคมอุตสาหกรรมบางชัน

สำหรับสถานการณ์น้ำฝั่งตะวันตกยังน่าเป็นห่วง เพราะน้ำจากจังหวัดนครปฐม เข้าสู่พื้นที่ฝั่งธนบุรีวันละ 5 ล้านลูกบาศก์เมตร ทั้งนี้ ศปภ.ได้สนับสนุนเครื่องสูบน้ำเพิ่มเติมและติดตั้งเสร็จแล้ว 26 เครื่อง และยังอยู่ระหว่างการติดตั้ง 14 เครื่อง ซึ่งจะช่วยเพิ่มศักยภาพในการระบายน้ำลงคลองทวีวัฒนา คลองภาษีเจริญ และระบายลงสู่แม่น้ำท่าจีน ได้เร็วขึ้น

ผู้ว่าราชการกรุงเทพมหานครชี้แจงกรณีที่ผู้ว่าราชการจังหวัดนนทบุรีประสานให้กรุงเทพมหานครลดระดับคันกั้นน้ำในคลองมหาสวัสดิ์เพื่อเร่งระบายน้ำ หากไม่สามารถทำได้จะทำให้น้ำไหลเข้ามาเพิ่มอีกวันละ 7.5 ล้านลูกบากศ์เมตร รวมกับน้ำเก่าที่ยังมีอยู่ 5 ล้านลูกบาศก์เมตร เป็น 12.5 ล้านลูกบาศก์เมตร จะส่งผลต่อการระบายน้ำของกรุงเทพมหานคร จึงจะเปิดประตูระบายน้ำที่คลองทวีวัฒนาเพิ่มเป็น 50 เซนติเมตร เพื่อให้น้ำเข้าสู่ระบบระบายน้ำโดยเร็ว

สำหรับการจัดเก็บขยะวานนี้สามารถเก็บได้มากที่สุดในช่วงที่เกิดน้ำท่วม ซึ่งเก็บได้ถึง 7,900 ตัน จากที่เคยเก็บได้ในช่วงปกติที่ 8,000 ตัน โดยที่เขตดอนเมืองยังน่าเป็นห่วงเพราะน้ำยังท่วมสูงทำให้การจัดเก็บทำได้ลำบาก ซึ่งขณะนี้เก็บได้เพียงร้อยละ 30 เท่านั้น"
19/11/2011,https://www.thaipbs.or.th/news/content/47418,"หลังต้องเผชิญกับภาวะน้ำท่วมขังมานานนับเดือน วันนี้ ( 19 พ.ย.) ผู้นำชุมชน และ องค์กรปกครองส่วนท้องถิ่นในพื้นที่ลำลูกกา จังหวัดปทุมธานี เรียกร้องขอความช่วยเหลือเรื่องการสัญจรเข้า-ออก พร้อมระบุหากกู้ถนนกาญจนาภิเษกวงแหวนตะวันออก จะบรรเทาความเดือนร้อนของคนลำลูกกา และ สามารถเพิ่มทางเลือกในการคมนาคมได้อีกด้วย
สถานการณ์น้ำบนถนนกาญจนาภิเษกวงแหวนตะวันออก จนถึงขณะนี้ยังมีน้ำท่วมสูงเป็นบางจุดจนถึงบริเวณด่านทางลงสู่ถนนลำลูกกา โดยเฉพาะด่านเก็บเงินธัญบุรีมีน้ำท่วมสูง รถเล็กไม่สามารถผ่านมาบริเวณนี้ได้ มีเพียงแค่รถกระบะที่ยกสูง และ รถบรรทุกขนาดใหญ่เท่านั้นที่ยังใช้เส้นทางนี้ได้ ขณะเดียวกันสภาพน้ำบริเวณนี้เริ่มส่งกลิ่นเน่าเหม็น เนื่องจากว่า มีน้ำท่วมสูงมาเกือบเดือนแล้ว และ ไม่เพียงปัญหาของน้ำท่วมเส้นทางสัญจร แต่บนถนนยังมีรถยนต์ของประชาชนจอดหนีน้ำอยู่บริเวณทางยกระดับของถนนเส้นนี้อีกด้วย

ผู้ช่วยผู้ใหญ่บ้าน หมู่ 4 ตำบลลำลูกกา อำเภอลำลูกกา จังหวัดปทุมธานี บอกว่า สภาพบ้านในหมู่บ้านย่านเดียวกันนี้ กำลังเดือดร้อนจากสภาพน้ำเน่าเสีย ขณะเดียวกันยากลำบากในการเดินทางเข้า-ออก เพราะแม้น้ำจะท่วมแต่การดำรงชีวติยังคงต้องเดินทางไปทำงานและประกอบอาชีพตามปกติ จึงเรียกร้องให้หน่วยงานที่เกี่ยวข้องเข้ามาช่วยเหลือเยียวยา โดยเฉพาะการดูแลเรื่องถนนหนทาง

ขณะที่นายกเทศมนตรีตำบลลำลูกกา อำเภอลำลูกกา จังหวัดปทุมธานี เสนอให้ศูนย์ปฏิบัติการช่วยเหลือผู้ประสบอุทกภัย หรือ ศปภ.พิจารณากู้ถนนลำลูกกาช่วงระหว่างลำลูกกา คลอง 5 -คลอง 6 รวมเป็นระยะทาง 4 กิโลเมตร ซึ่งหากเป็นไปได้น่าจะใช้ดินคลุกเข้าถมเพื่อเปิดเส้นทางจราจร ซึ่งไม่เพียงบรรเทาความเดือดร้อนของคนในตำบลลำลูกกา อำเภอลำลูกกาเท่านั้น แต่ยังเป็นประโยชน์ของประชาชนทั่วไปในด้านการคมนาคมอีกด้วย

ก่อนหน้านี้ผู้นำชุมชนและองค์กรปกครองส่วนท้องถิ่นได้แจ้งข้อเสนอนี้ไปยังศูนย์ปฏิบัติการช่วยเหลือผู้ประสบอุทกภัย หรือ ศปภ.และหน่วยงานที่เกี่ยวข้องแล้ว แต่ไม่ได้รับการพิจารณาช่วยเหลือดูแล ป็นเหตุให้ประชาชนในย่านเดียวกัน ได้รับผลกระทบต่อเนื่องนานนับเดือนแล้ว รวมถึงผู้ใช้เส้นทาง ถนนกาญจนาภิเษก วงแหวนตะวันออก, ผู้ที่ใช้ถนนมอเตอร์เวย์ กรุงเทพฯ-ชลบุรี และผู้ที่ใช้เส้นทางถนนคลอง 5-6 หรือ เลี่ยงไปยังคลอง 7 และ 13 เดินทางสัญจรไป-มาก ยากลำบากไม่ต่างกัน"
19/11/2011,https://www.thaipbs.or.th/news/content/47424,"ในช่วงต้นสัปดาห์คณะกรรมการยุทธศาสตร์เพื่อการฟื้นฟูและสร้างอนาคตประเทศ หรือ กยอ.มาดูแลผลกระทบทั้งในระยะสั้นและระยะยาว ซึ่งต้องใช้เงินมหาศาลในการฟื้นฟู นักวิชาการจากสถาบันวิจัยเพื่อการพัฒนาประเทศ หรือ ทีดีอาร์ไอ จึงเสนอให้รัฐลดนโยบายประชานิยมลงเพื่อนำเงินมาใช้ฟื้นฟูประเทศ
แม้ขณะนี้ยังประเมินตัวเลขความเสียหายจากวิกฤติน้ำท่วมที่ชัดเจนไม่ได้ แต่หน่วยงานที่เกี่ยวข้องประเมินว่าการฟื้นฟูประเทศที่ต้องใช้เงินจำนวนมหาศาล ซึ่งนาย นิพนธ์ พัวพงศกร นักวิชาการจากสถาบันวิจัยเพื่อการพัฒนาประเทศไทย หรือ ทีดีอาร์ไอ เห็นว่า รัฐบาลควรลดนโยบายประชานิยมลงเพื่อไม่ให้จะเป็นการเพิ่มภาระทางการคลัง

ประธานทีดีอาร์ไอ ระบุว่า รัฐบาลไม่ต้องกลัวว่าการลดโครงการประชานิยมจะเป็นการผิดคำพูดที่ให้ไว้ เพราะขณะนี้สิ่งที่ประชาชนต้องการมากที่สุดคือความมั่นใจว่าในอนาคตปัญหาน้ำท่วมจะไม่รุนแรงเหมือนเช่นปัจจุบัน พร้อมกันนี้ยังแนะด้วยว่ารัฐบาลควรที่จะกระจายอำนาจลงไปสู่ท้องถิ่น โดยจากสถานการณ์น้ำท่วมในขณะนี้ จะเห็นได้ว่า หน่วยงานท้องถิ่นมีประสิทธิภาพในการทำงานสูง ทั้งนี้รัฐบาลยังคงใช้การตั้งคณะทำงานแบบศูนย์รวมอำนาจ ซึ่งที่ผ่านมาพิสูจน์แล้วว่าแก้ปัญหาไม่ได้"
19/11/2011,https://www.thaipbs.or.th/news/content/47425,"เหตุน้ำท่วมทำลายพื้นที่เพาะปลูกทางการเกษตรส่งผลให้ สมาคมธุรกิจโรมแรมกังวลว่า จะทำให้ราคาสินค้าพืช ผักผลไม้ รวมถึงข้าวสาร ปรับสูงขึ้น หากไม่สามารถแบกรับภาระได้อาจปรับราคาอาหารของโรงแรมขึ้น
สมาคมโรงแรมไทย กังวลว่า สินค้าในกลุ่ม ข้าวสาร ผักและผลไม้ ซึ่งเป็นสินค้าที่จำเป็นในการผลิตของภาคโรงแรมและอุตสาหกรรมท่องเที่ยวอื่นๆ จะขาดตลาด หรือ อาจมีราคาสูงที่สูงขึ้นเกินความเป็นจริง สืบเนื่องมาจากผลผลิตทางการเกษตรในเขตจังหวัดภาคกลางได้รับความเสียหาย รวมถึงการขนส่งเป็นไปได้อย่างยากลำบากส่งผลให้ผลผลิตการเกษตรขาดแคลน

นายสัมพันธ์ แป้นพัฒน์ ที่ปรึกษากิตติมศักดิ์สมาคมโรงแรมไทย ระบุว่าหากต้นทุนสินค้ากลุ่มเกษตรปรับเพิ่มขึ้นจะทำให้กระทบต่อภาคการผลิตขั้นพื้นฐานของโรงแรมและอุตสาหกรรมการท่องเที่ยวอื่น ๆ ที่เกี่ยวข้อง ซึ่งหากประเมินแล้วกลุ่มธุรกิจโรงแรมไม่สามารถแบกรับภาระได้ อาจจะเรียกสมาชิกของประชุมหารือ และเป็นไปได้ที่จะขอปรับราคาอาหารขึ้นอีก 5%"
19/11/2011,https://www.thaipbs.or.th/news/content/47434,"ในช่วงสถานการณ์น้ำท่วมส่งผลกระทบต่อรถยนต์จำนวนมากที่จมน้ำ และ จำนวนไม่น้อยที่ป้ายทะเบียนหลุดหายไป กลายเป็นช่องทางทำรายได้เล็ก ๆ น้อย ๆ ให้ชาวบ้านบางรายที่เก็บรวบรวมป้ายทะเบียนมาวางริมถนนรอให้เจ้าของรถมารับคืน ซึ่งส่วนใหญ่จะตอบแทนด้วยการให้สินน้ำใจเล็ก ๆ น้อย ๆ
ชาวบ้านในพื้นที่คลอง 3 ต.บึงยี่โถ อ.ธัญบุรี จ.ปทุมธานี ใช้เวลาว่างในช่วงที่ไม่สามารถประกอบการอาชีพประจำได้ เนื่องจากน้ำท่วมออกเก็บรวบรวมแผ่นป้ายทะเบียนรถยนต์จำนวนมากที่หล่นหายระหว่างขับผ่านพื้นที่น้ำท่วมมาวางริมถนน เพื่อรอเจ้าของมารับคืน ซึ่งมีผู้ใช้รถหลายรายแวะเวียนมาดูแผ่นป้ายทะเบียนอย่างต่อเนื่อง เมื่อพบแล้ว เจ้าของรถส่วนใหญ่จะให้สินน้ำใจเล็ก ๆ น้อย ๆ กับผู้ที่เก็บได้

ผู้ขับขี่รถยนต์สามารถตรวจสอบป้ายทะเบียนรถที่หล่นหาย ได้ที่หมายเลขโทรศัพท์ 1197 พร้อมนำเอกสารยืนยันความเป็นเจ้าของรถ บัตรประจำตัวประชาชน ไปติดต่อได้ที่กองกำกับการ 3 บก.จร.

ขณะที่กรมการขนส่งทางบก ระบุว่า หากป้ายทะเบียนสูญหายจะต้องมาทำป้ายใหม่ภายใน 15 วัน โดยไม่ต้องแจ้งความกับตำรวจ สามารถแจ้งโดยตรงกับสำนักงานขนส่งได้ทันที แต่ต้องนำบัตรประชาชน สำเนาทะเบียนบ้าน มาดำเนินการ หรือ จะมอบอำนาจให้ผู้อื่นดำเนินการแทนได้โดยมีค่าใช้จ่าย 100 บาท

กรมการขนส่งทางบก ยังเตือนว่า หากมีการนำทะเบียนรถยนต์ไปสวมทับรถที่ผิดกฎหมาย ถือเป็นการทำป้ายทะเบียนปลอม จะมีโทษจำคุก 6 เดือนถึง 5 ปี ปรับไม่เกิน 10,000 บาท"
19/11/2011,https://www.thaipbs.or.th/news/content/47436,"กรุงเทพมหานครยอมรับข้อเสนอของชาวอำเภอลำลูกกา จังหวัดปทุมธานี ซึ่งการเปิดประตูระบายน้ำทั้ง 3 แห่ง แม้จะไม่กระทบกับนิคมอุตสาหกรรมบางชัน แต่อาจส่งผลให้การระบายน้ำในกรุงเทพมหานครช้าลงหนึ่งสัปดาห์
ม.ร.ว.สุขุมพันธ์ บริพัตร ผู้ว่าราชการกรุงเทพมหานคร แถลงถึงผลการหารือร่วมกันระหว่างกทม. , ศปภ.และ ชาวบ้านอำเภอลำลูกกา จังหวัดปทุมธานี โดยมีผู้ว่าราชการจังหวัดปทุมธานี และ แกนนำชาวบ้านอำเภอลำลูกกา 6 คนเป็นตัวแทนในการเจรจา โดยทางกรุงเทพมหานคร ยอมรับข้อเสนอของชาวบ้านทั้ง 3 ข้อ คือ เปิดประตูระบายน้ำคลองพระยาสุเรนทร์ 1.05 เมตร, เปิดประตูระบายน้ำคลองหม้อแตกจาก 20 เซนติเมตร เป็น 50 เซนติเมตรและ เปิดประตูระบายน้ำคลองสอง จาก 1 เมตร เป็น 1.20 เมตร และกรุงเทพมหานครจะเร่งระบายน้ำในคลองคูคตให้ลดลง 3-5 เซนติเมตรต่อวัน ทั้งนี้หากสถานการณ์เปลี่ยนแปลง กรุงเทพมหานครอำนาจในการปรับลดประตูระบายน้ำได้ แต่จะมีการแจ้งให้ประชาชนในพื้นที่ทราบล้วงหน้า

ผู้ว่าราชการกรุงเทพมหานคร ยอมรับว่า การเปิดประตูระบายน้ำทั้ง 3 แห่งต้องเฝ้าระวังอย่างใกล้ชิด แม้จะไม่กระทบกับนิคมอุตสาหกรรมบางชัน แต่จะส่งผลให้การระบายน้ำในคลองบางบัวและคลองลาดพร้าวช้าลง

ผู้ว่าราชการกรุงเทพมหานคร บอกด้วยว่า การเจรจาวันนี้เป็นบรรยากาศที่ดีที่สามารถพูดคุยตกลงกันทั้งฝ่ายรัฐบาล กทม.และชาวบ้าน ทำให้สามารถได้ข้อสรุปและหาทางออกร่วมกันด้วยเหตุและผล"
21/11/2011,https://www.thaipbs.or.th/news/content/47583,"แม้สถานการณ์น้ำบนถนนหลายสายจะเริ่มคลี่คลายจนกลับเข้าสู่ภาวะปกติ รถเล็กสามารถสัญจรผ่านได้แล้ว แต่ในซอยต่าง ๆ บางแห่งยังคงมีน้ำท่วมสูง โดยเฉพาะพื้นที่เขตดอนเมืองที่ยังมีน้ำท่วมสูงเกือบ 1 เมตร ทำให้สำนักการระบายน้ำเตรียมวางแผนการระบายน้ำเพิ่มอีกหนึ่งช่องทางแต่ต้องพิจารณาอย่างรอบคอบ เพื่อป้องกันน้ำไหลกลับเข้าท่วมซ้ำในพื้นที่
ปริมาณน้ำบนถนนสายหลักทางฝั่งเหนือของกรุงเทพมหานคร เช่น ถนนวิภาวดีรังสิต ตั้งแต่หลังแนวคันกั้นน้ำที่สร้างโดยกระสอบทรายยักษ์ หรือ บิ๊กแบ็ก ที่บริเวณสนามบินดอนเมือง หลังการติดตามผลการรื้อคันออกบางส่วน พบว่าไม่ส่งผลกระทบต่อปริมาณน้ำในพื้นที่ด้านล่างคันกั้นน้ำ ที่ปริมาณน้ำยังคงลดลงอย่างต่อเนื่อง

นายสัญญา ชีนิมิตร ผู้อำนวยการสำนักการระบายน้ำกรุงเทพมหานคร ระบุว่า ได้เตรียมใช้คลองตาอูฐ เป็นเส้นทางการระบายน้ำหลักอีกหนึ่งช่องทาง พร้อมติดตั้งเครื่องสูบน้ำเพิ่มเติมเพื่อเร่งสูบน้ำออกนอกพื้นที่ หลังสำนักการระบายน้ำได้ลงพื้นที่สำรวจและวางแผนการระบายน้ำในพื้นที่เขตดอนเมืองแต่จำเป็นต้องมีการวางแผนอย่างรอบคอบ เนื่องจากระดับน้ำที่บริเวณประตูระบายน้ำดังกล่าวมีความแตกต่างกันค่อนข้างมาก หากสูบน้ำออกไปโดยไม่วางแผนป้องกัน อาจส่งผลให้น้ำวนกลับเข้ามาในพื้นที่ได้อีก

 ส่วนสถานการณ์น้ำที่ถนนวิภาวดีรังสิตหัวน้ำยังทรงตัวอยู่ที่สะพานวัดหลักสี่ ซึ่งสถานีสูบน้ำวัดหลักสี่ได้ใช้เครื่องสูบน้ำทั้งหมด 6 เครื่อง เพื่อเร่งระบายน้ำลงคลอง ฝั่าขาเข้า 4 เครื่อง ฝั่งขาออก 2 เครื่อง เดินเครื่องตลอด 24 ชั่วโมง โดยทิศทางน้ำส่วนมากจะไหลสู่คลองบางบัวมากกว่าคลองเปรมประชากร

ส่วนบนถนนพหลโยธินตั้งแต่ห้าแยกลาดพร้าวไปจนถึงแยกรัชโยธิน สถานการณ์เข้าสู่ภาวะปกติ เริ่มมีประชาชนนำรถเล็กมาวิ่งบ้างแล้ว แต่ตั้งแต่แยกเสนานิคมมุ่งหน้าแยกเกษตรยังคงมีน้ำท่วมพื้นผิวการจราจร และ จะเพิ่มระดับสูงขึ้นเรื่อย ๆ โดยเฉพาะที่บริเวณหน้ามหาวิทยาลัยเกษตรศาสตร์ ซึ่งรถเล็กยังไม่สามารถสัญจรผ่านได้

เช่นเดียวกับถนนรามอินทราที่ระดับน้ำยังคงทรงตัว เจ้าหน้าที่ยังคงปิดการจราจรตั้งแต่บริเวณวงเวียนบางเขน ถึงถนนรามอินทรากิโลเมตรที่ 1 หรือที่บริเวณหน้าห้างสรรพสินค้าเซ็นทรัลรามอินทรา ที่รถเล็กไม่สามารถผ่านได้

ส่วนการเปิดประตูระบายน้ำคลองพระยาสุเรนทร์ที่ 1.05 เมตรประตูระบายน้ำคลองลำหม้อแตกจาก 20 เซนติเมตร เป็น 50 เซนติเมตร และ ประตูระบายน้ำคลองสอง จาก 1 เมตร เป็น 1.20เมตรพบว่า ระดับน้ำในพื้นทีเขตสายไหมเพิ่มขึ้นเล็กน้อย แต่ยังไม่ส่งผลกระทบรุนแรง ซึ่งอาจทำให้การระบายน้ำออกนอกพื้นที่กรุงเทพมหานครช้าลงอีก 1 สัปดาห์

ส่วนความเป็นกังวลว่าการเปิดประตูระบายน้ำคลองพระยาสุเรนทร์เพิ่มขึ้น อาจส่งผลกระทบนิคมอุตสาหกรรมบางชัน พบว่า สถานการณ์น้ำล่าสุดด้านประตูระบายน้ำคลองแสนแสบ ระดับน้ำลดลง 4 เซนติเมตร ประตูระบายน้ำคลองหลอแหล ระดับน้ำลดลง 3 เซนติเมตร และในบึงกระเทียม ระดับน้ำลดลง 21 เซนติเมตร นอกจากนี้ ยังไม่มีปริมาณน้ำเข้ามาเติมในพื้นที่นิคมอุตสาหกรรม ทำให้วันนี้ (21 พ.ย.) ผู้ประกอบการจะกลับเข้ามาประกอบกิจการเต็มกำลังทุกโรงงานอีกครั้ง

ขณะที่วันนี้ ( 21 พ.ย.) เป็นวันแรกที่ทางพิเศษทุกสาย ได้แก่ ทางพิเศษเฉลิมมหานคร ทางพิเศษฉลองรัช ทางพิเศษบูรพาวิถี และทางพิเศษกาญจนาภิเษก จะกลับมาเก็บค่าผ่านทางตามปกติ เนื่องจากสถานการณ์น้ำท่วมเริ่มกลับเข้าสู่ภาวะปกติเกือบทุกพื้นที่แล้ว
 "
21/11/2011,https://www.thaipbs.or.th/news/content/47586,"แม้ว่าสถานการณ์น้ำท่วมในภาคเหนือหลายพื้นที่จะกลับเข้าสู่ภาวะปกติแล้ว แต่บางส่วนในอำเภอเมือง จังหวัดพิจิตร ยังคงมีน้ำท่วมสูงกว่า 1 เมตร ทำให้เกษตรกรต้องเปลี่ยนอาชีพจากทำนาข้าวมาทำนาบัว สร้างรายได้ในช่วงที่ยังไม่สามารถทำนาได้
ชาวนาตำบลคลองคะเชนทร์ อำเภอเมือง จังหวัดพิจิตร พลิกวิกฤตให้เป็นโอกาสในช่วงที่น้ำยังท่วมนาข้าวสูงกว่า 1 เมตร ด้วยการทำนาบัวในเนื้อที่กว่า 40 ไร่ แล้วจำหน่ายเป็นฝักอ่อนแบบรับประทานทันที ส่วนแบบฝักบัวแก่จะส่งให้ผู้ผลิตบัวอบเกลือในพื้นที่ สร้างรายได้วันละ 8,000 -10,000 บาท

เกษตรกรเจ้าของนาบัว บอกว่า การเปลี่ยนจากนาข้าวเป็นนาบัว สามารถสร้างรายได้เลี้ยงครอบครัวได้เป็นอย่างดี ซึ่งวิธีการปลูกก็ไม่ยุ่งยากเพียงแค่ปล่อยบัวที่มีอยู่ตามธรรมชาติให้เจริญงอกงามในนา แล้วใส่ปุ๋ยบำรุงเพียงครั้งเดียว ส่วนการป้องกันแมลงศัตรูพืชฉีดพ่นยาป้องกันแมลงชีปะขาว ซึ่งเป็นศัตรูสำคัญเพียงครั้งเดียวจะไม่มีแมลงมารบกวนอีก ส่วนช่องทางการจำหน่าย จะเก็บฝักบัวอ่อนมาจำหน่ายเป็นกำที่บริเวณเพิงชั่วคราวข้างนา ราคากำละ 5 บาท

สำหรับการเก็บผลผลิตสามารถเก็บได้ตลอดทั้งวัน โดยการทำนาบัวหนึ่งครั้งสามารถเก็บผลผลิตของบัวได้ถึง 3 เดือน นับว่าเป็นการสร้างรายได้ที่ดี ในช่วงที่ยังไม่สามารถทำนาได้ ซึ่งขณะนี้ในพื้นที่ตำบลคลองคะเชนทร์ อำเภอเมืองพิจิตร มีเกษตรกรที่เปลี่ยนนาข้าวเป็นนาบัวจำนวนกว่า 1,000 ไร่"
21/11/2011,https://www.thaipbs.or.th/news/content/47666,"สถานการณ์น้ำในคลองสายหลักของกรุงเทพมหานครลดลงเล็กน้อย แต่ยังต้องเฝ้าระวังการเปิดแนวคันกระสอบทราย และ เปิดบานประตูระบายน้ำเพิ่มเติม
ศูนย์อำนวยการเฉพาะกิจป้องกันและแก้ไขปัญหาอุทกภัย วาตภัย และ ดินโคลนถล่ม กทม. รายงานสถานการณ์น้ำฝั่งพระนคร ระดับน้ำล้นตลิ่งคลองน้ำแก้ว ตอนถนนรัชาดภิเษก คลองเปรมประชากร ช่วงวัดเทวสุนทร ขณะที่ฝั่งธนบุรี ระดับน้ำล้นตลิ่งคลองมหาสวัสดิ์ตอนถนนพุทธมณฑลสาย 2 คลองบางพรหม ตอนถนนกาญจนาภิเษก และตอนถนนพุทธมณฑลสาย 3 รวมทั้งคลองบางเชือกหนัง ตอนถนนพุทธมณฑลสาย 2 คลองบางแวก ตอนถนนพุทธมณฑลสาย 1 ตอนคลองทวีวัฒนา ส่วนคลองอื่นๆระดับน้ำปกติ

 
สำหรับสถานการณ์น้ำในคลองสายหลัก 24 ชั่วโมง ที่ผ่านมาลดลงเล็กน้อยแต่ยังต้องเฝ้าระวัง การเปิดแนวกระสอบทรายและการเปิดบานประตูระบายน้ำเพิ่มเติม
 
ขณะที่น้ำในทุ่งระดับน้ำบริเวณดอนเมืองที่รั่วจากรังสิต ระดับน้ำลดลง 3 เซนติเมตร คลองหกวาสายล่างระดับน้ำที่ประตูระบายน้ำคลองสอง ลดลง 3 เซนติเมตร และ คลองมหาสวัสดิ์ ที่ประตูระบายน้ำคลองทวีวัฒนาลดลง 3 เซนติเมตร สำหรับระดับน้ำเจ้าพระยาที่ปากคลองตลาด น้ำทะเลหนุนสูงสุดในช่วงบ่ายนี้ 2.12 เมตร"
21/11/2011,https://www.thaipbs.or.th/news/content/47684,"ภาพรวมบัตรเครดิตในช่วง 9 เดือนแรกของปี 2554 เติบโตได้อย่างสดใส สอดคล้องกับความเชื่อมั่นผู้บริโภคและการขยายตัวทางเศรษฐกิจของไทยที่อยู่ในเกณฑ์ดี ทั้งในมิติของจำนวนบัตรเครดิตและยอดการใช้จ่ายผ่านบัตรเครดิต แต่เมื่อพิจารณาแนวโน้มช่วงไตรมาส 4/2554 แล้ว คาดว่า เหตุการณ์อุทกภัยครั้งรุนแรง โดยเฉพาะสถานการณ์น้ำท่วมช่วงปลายเดือนตุลาคม ต่อเนื่องถึงเดือนพฤศจิกายน ซึ่งมวลน้ำได้รุกคืบเข้าสู่หลายพื้นที่ของกรุงเทพมหานคร คงจะกดดันให้การจับจ่ายใช้สอยผ่านบัตรเครดิตชะลอตัวลงจากภาวะปกติที่มักเร่งขึ้นในทุกๆไตรมาสสุดท้ายของปี เนื่องจากเป็นฤดูกาลจับจ่ายใช้สอยที่สำคัญ

แม้ว่าจะมีแรงหนุนจากการซื้อสิ่งของและการบริจาคเงินเพื่อช่วยเหลือผู้ประสบภัย ตลอดจนการซื้อสินค้าที่จำเป็นเพื่อรับมือกับสถานการณ์น้ำท่วม ทั้งนี้ ศูนย์วิจัยกสิกรไทย คาดว่า ปริมาณการใช้จ่ายผ่านบัตรเครดิต ในไตรมาส 4/2554 อาจมีมูลค่ารวม 223,500 – 236,500 ล้านบาท หรือขยายตัวประมาณ 3.6% - 9.6%  (YoY) ชะลอลงจากอัตราการเติบโตสูงถึง 17.8% ในช่วง 3 ไตรมาสแรกของปี และจะส่งผลให้ยอดการใช้จ่ายตลอดทั้งปี 2554 มีมูลค่ารวมประมาณ 817,000 – 830,000 ล้านบาท หรือเติบโตประมาณ 13.5% – 15.3% เมื่อเทียบกับปี 2553

สถานการณ์น้ำท่วมคงหนุนให้ยอดการเบิกถอนเงินสดล่วงหน้าในไตรมาส 4/2554 เร่งตัวขึ้นสูงกว่าภาวะปกติ ตามความต้องการถือเงินสดของประชาชน เพื่อสำรองไว้ใช้สำหรับการอุปโภคบริโภคสินค้าจำเป็น และเพื่อสำรองเงินไว้เผื่อฉุกเฉิน  โดยคาดว่า อาจมีมูลค่าประมาณ 55,000 – 56,000 ล้านบาท หรือขยายตัวประมาณระดับ 3.2% - 5.0%(YoY) สูงกว่าช่วง 3 ไตรมาสแรกของปี 2554 ที่ขยายตัว 2.9%(YoY)

ส่วนด้านผู้ประกอบการบัตรเครดิตเอง คงจะเผชิญกับการชะลอตัวลงของรายได้ค่าธรรมเนียมและรายได้รับจากดอกเบี้ย จากการชะลอตัวเกินคาดของการจับจ่ายใช้สอยผ่านบัตรเครดิตของกลุ่มลูกค้า ที่คงจะมีผลให้รายได้จากค่าธรรมเนียมการรูดบัตรผ่านร้านค้าต่างๆ ชะลอลงในทิศทางที่สอดคล้องกัน ประกอบกับการออกมาตรการเพื่อช่วยเหลือลูกค้าที่ประสบปัญหาน้ำท่วม ที่คงจะมีผลให้อัตราดอกเบี้ยบัตรเครดิตแท้จริงของผู้ประกอบการบัตรเครดิตปรับลดลง

สำหรับแนวโน้มในช่วงครึ่งแรกของปี 2555 นั้น คาดว่า ปริมาณการใช้จ่ายผ่านบัตรเครดิตอาจเติบโตได้ จากการเข้าสู่ช่วงฟื้นฟูและซ่อมแซมที่อยู่อาศัยหลังน้ำลด ซึ่งผู้ประกอบการบัตรเครดิตคงทยอยออกแคมเปญเพื่อตอบโจทย์ความต้องการของลูกค้าอย่างต่อเนื่อง โดยผู้บริโภคเองคงต้องวางแผนทางการเงินอย่างรัดกุม เพื่อเตรียมความพร้อมในภาวะที่เศรษฐกิจไทยอาจเผชิญกับปัจจัยลบมากขึ้นในปี 2555"
22/11/2011,https://www.thaipbs.or.th/news/content/47938,"ระดับน้ำในกรุงเทพมหานครมีแนวโน้มลดลง แต่ยังต้องเฝ้าระวังการเปิดคันกระสอบทราย และ เปิดบานประตูระบายน้ำเพิ่มเติม
ศูนย์อำนวยการเฉพาะกิจป้องกันและแก้ไขปัญหาอุทุกภัย วาตภัย และ ดินโคลนถล่ม กรุงเทพมหานคร รายงานสถานการณ์น้ำ พบว่า ฝั่งพระนคร คลองน้ำแก้ว ตอนถนนรัชดาภิเษก และคลองเปรมประชากร ช่วงวัดเทวะสุนทร ล้นตลิ่ง ฝั่งธนบุรี คลองมหาสวัสดิ์ ตอนถนนพุทธมณฑลสาย 2 คลองบางพรหม ตอน ถนนกาญจนภิเษก และ ตอนถนนพุทธมณฑลสาย 3 คลองบางเชือกหนัง ตอน ถนนพุทธมณฑลสาย 2 คลองบางแวก ตอนถนนพุทธมณฑลสาย 1 และตอนคลองทวีวัฒนา ยังมีน้ำล้นตลิ่งเช่นกัน

สำหรับน้ำทุ่งระดับน้ำบริเวณดอนเมืองที่รั่วมาจากรังสิตลดลง 2 เซนติเมตร คลองหกวาสายล่างที่ประตูระบายน้ำคลองสอง ลดลง 3 เซนติเมตร และคลองมหาสวัสดิ์ ที่ประตูระบายน้ำคลองทวีวัฒนา ลดลง 2 เซนติเมตร คลองแสนแสบ และ คลองประเวศบุรีรมย์ ลดลง 1-2 เซนติเมตร คลองลาดพร้าวลดลง 2-4 เซนติเมตร คลองเปรมประชากรช่วงดอนเมือง ลดลง 2 เซนติเมตร ช่วงในเมืองลดลง 4 เซนติเมตร คลองบางเขน ลดลง 2 เซนติเมตร และคลองต่าง ๆ ช่วงบนของพื้นที่ฝั่งธนบุรี ลดลง 2-6 เซนติเมตร

อย่างไรก็ตามกรุงเทพมหานครยังคงต้องเฝ้าระวังการเปิดแนวกระสอบทราย และ การเปิดประตูระบายน้ำเพิ่มเติม ซึ่งอาจส่งผลให้ปัญหาน้ำท่วมในพื้นที่กรุงเทพมหานครกินระยะเวลานานขึ้น"
22/11/2011,https://www.thaipbs.or.th/news/content/47939,"กรณีการให้เงินช่วยเหลือเยียวยาพิเศษเพิ่มกับประชาชนที่ถูกน้ำท่วมขังนานยังไม่มีความชัดเจนว่า จะมีการเสนอในที่ประชุมคณะรัฐมนตรีวันนี้ ( 22 พ.ย.) หรือไม่ ขณะที่นายกรัฐมนตรียืนยันถึงการจ่ายเงินเพิ่มให้กับบ้านเรือนที่เสียหายทั้งหลังหลังละ 20,000 บาทและกรณีเครื่องใช้ภายในบ้านเสียหายเพิ่มอีก 10,000 บาท
การประชุมคณะรัฐมนตรีวันนี้ ( 22พ.ย.) คณะกรรมการให้ความช่วยเหลือฟื้นฟูเยียวยาผู้ได้รับผลกระทบจากสถานการณ์อุทกภัย หรือ กฟย. ซึ่งมีนายยงยุทธ วิชัยดิษฐ รัฐมนตรีว่าการกระทรวงมหาดไทยเป็นประธานจะเสนอ ครม.เห็นชอบหลักการของแผนงานโครงการให้ความช่วยเหลือฟื้นฟูเยียวยาผู้ได้รับผลกระทบจากน้ำท่วม 62 จังหวัด ตามกรอบงบประมาณที่แต่ละจังหวัดเสนอมา โดยนายยงยุทธ ยืนยันว่า การเยียวยายังเป็นไปตามหลักเกณฑ์เดิมเหมือนกันทุกจังหวัด ส่วนชุมชนที่อยู่เหนือคันกั้นน้ำบิ๊กแบ็ก จะมีการอนุมัติเงินช่วยเหลือพิเศษให้แต่ยังไม่สามารถระบุรายละเอียดได้ แต่ในส่วนพื้นที่ของ กทม.จุดเหนือคันกั้นน้ำที่จะให้เงินพิเศษจะต้องเป็นเงินของ กทม.เอง

 
นอกจากนี้ ครม.จะพิจารณาอนุมัติงบฉุกเฉินในการใช้จ่ายเงินเฉพาะให้กับ 4 กระทรวงที่ได้รับผลกระทบจากเหตุการณ์น้ำท่วมโดยตรง คือ กระทรวงศึกษาธิการ กระทรวงสาธารณสุข กระทรวงพัฒนาสังคมและความมั่นคงของมนุษย์ และกระทรวงอุตสาหกรรมกระทรวงละ 100 ล้านบาท ซึ่งงบดังกล่าวสามารถเบิกจ่ายได้ทันทีเพื่อให้เกิดความคล่องตัว
 
ขณะที่ น.ส.ยิ่งลักษณ์ ชินวัตร นายกรัฐมนตรี เปิดเผยว่า มาตรการเยียวยาผู้ประสบอุทกภัยได้กำหนดการเยียวยาไว้ 2 ส่วน คือ บ้านเรือนที่ได้รับความเสียหายทั้งหลังจะได้รับเงิน 20,000 บาท และหากเครื่องใช้ในบ้านได้รับความเสียหายจะได้รับเพิ่มอีก 10,000 บาท นอกจากนี้กรณีที่น้ำท่วมขังเกิน 7 วันจะได้รับเงินช่วยเหลือ 5,000 บาท 
 
ซึ่งในกรณีของเงินช่วยเหลือดังกล่าวได้ให้ผู้ว่าราชการกรุงเทพมหานคร เร่งรัดสำรวจความเสียหายของบ้านเรือนประชาชน และเสนอเรื่องเข้ามาเพื่อจะได้ดำเนินการเยียวยาให้ทั้งหมดอย่างทั่วถึง ส่วนรายละเอียดในแต่ละพื้นที่ที่มีความแตกต่างกันออกไปจากหลักเกณฑ์ที่กำหนดไว้นั้น ทางแต่ละเขตจะเสนอเรื่องเข้ามายังรัฐบาลเอง ส่วนข้อเสนอนายอภิสิทธิ์ เวชชาชีวะ หัวหน้าพรรคประชาธิปัตย์ ที่ให้การเยียวยาประชาชนแบบขั้นบันไดนั้น จะขอศึกษาในรายละเอียดก่อน
 
ส่วนที่พรรคประชาธิปัตย์มีการประชุมเพื่อกำหนดผู้ที่จะอภิปรายไม่ไว้วางใจ พล.ต.อ.ประชา พรหมนอก รัฐมนตรีว่าการกระทรวงยุติธรรม ในฐานะผู้อำนวยการ ศปภ. เบื้องต้นมีรายงานว่าทางพรรคเตรียม ส.ส. อภิปรายประมาณ 10 คน โดยการอภิปรายจะเน้นในเนื้อหาถึงการล้มเหลวในการบริหารจัดการน้ำ ศปภ. การปล่อยปละละเลยขาดความเอาใจใส่ในการกำหนดแผนการระบายน้ำ และ การปล่อยให้ประตูระบายน้ำฝั่งตะวันตกเสียถึง 14 แห่งซึ่งเป็นเหตุผลสำคัญที่ทำให้น้ำท่วมหนักที่ฝั่งธนบุรี
 
ขณะที่ประชุมกรรมการป้องกันและปราบปรามการทุจริตแห่งชาติ หรือ ป.ป.ช. ในวันนี้จะมีการแต่งตั้งกรรมการ ป.ป.ช.ทั้งคณะ เป็นคณะอนุกรรมการตรวจสอบวิกฤติน้ำท่วมทั้งหมด ไม่ใช่เฉพาะการจัดซื้อถุงยังชีพ หรือ อุปกรณ์ต่าง ๆ แต่จะรวมถึงการบริหารจัดการน้ำด้วย โดยกรรมการ ป.ป.ช.ทั้ง 9 คนจะพิจารณารายละเอียด และ เมื่อพบว่า เกี่ยวข้องกับใครจะเชิญบุคคลที่เกี่ยวข้องมาชี้แจง โดยคาดว่า ในสัปดาห์หน้าจะเริ่มเชิญผู้เกี่ยวข้องมาให้ถ้อยคำได้"
23/11/2011,https://www.thaipbs.or.th/news/content/48059,"สถานการณ์น้ำทางฝั่งตะวันตกของกรุงเทพมหานครขณะนี้ยังมีชุมชนจำนวนมากที่ต้องถูกน้ำท่วมถึง แม้ระดับน้ำในหลายพื้นที่จะลดระดับลง โดยเฉพาะชุมชนริมถนนพระราม 2 ที่แม้ขณะนี้น้ำจะไม่ได้ท่วมบนผิวถนน แต่ในชุมชนพื้นที่ลุ่มยังวิกฤต ขณะที่การระบายน้ำขณะนี้
นอกจากการเร่งสูบน้ำเพื่อระบายลงยังคลองสาขาของกรุงเทพมหานคร ทางจังหวัดสมุทรสาคร ยังเตรียมตั้งคณะทำงานตรวจสอบเอาผิดผู้รุกล้ำลำคลองสาธารณะ หลังมีการตรวจสอบพบว่า ตลอดแนวลำคลองมีสิ่งปลูกสร้างลุกล้ำจนทำให้คลองย่อยที่รับน้ำจากคลองภาษีเจริญไม่สามารถช่วยระบายน้ำลงแม่น้ำท่าจีนได้

นายจุลภัทร แสงจันทร์ ผู้ว่าราชการจังหวัดสมุทรสาคร ระบุว่า จากการตรวจรังวัดที่ดินและภาพถ่ายทางอากาศของเจ้าพนักงานที่ดินจังหวัดสมุทรสาคร พบการรุกล้ำคลองสาธารณะเป็นจำนวนมาก โดยเฉพาะบริเวณคลองดอนไก่ดี ที่รับน้ำจากคลองภาษีและระบายลงแม่น้ำท่าจีนขณะนี้ถูกปิดทางน้ำกลายเป็นสิ่งปลูกสร้าง

โดยเฉพาะบริเวณด้านที่ติดกับแม่น้ำท่าจีนทางวัดดอนไก่ดีได้เข้ามาจับจองเปิดให้ชาวบ้านเข้ามาเช่าปลูกเป็นที่อยู่อาศัย ซึ่งขณะนี้ได้มอบหมายให้เจ้าพนักงานที่ดินจังหวัดสมุทรสาคร ดำเนินการตรวจสอบสิ่งปลูกสร้างบริเวณสองฝั่งคลองดอนไก่ดีแล้ว หากพบผู้กระทำผิดจะดำเนินการตามกฎหมาย ให้รื้อถอนออกทันที ส่วนมวลน้ำที่อาจไหลเข้ามาเพิ่มเติม จากการเร่งระบายน้ำออกจากพื้นที่จังหวัดนนทบุรี เชื่อว่า จะสามารถรับมือไหว เนื่องจากได้เพิ่มกำลังการสูบน้ำมากขึ้นแล้ว

แต่ก่อนที่มวลน้ำจะไหลต่อเนื่องไปยังสมุทราสาครที่จังหวัดนนทบุรี และ นครปฐม ขณะนี้ยังคงวิกฤตในอีกหลายพื้นที่ เช่นเดียวกับพื้นที่ต่อเนื่องของกรุงเทพมหานคร ในย่านพระราม 2 บางขุนเทียน ที่ขณะนี้ยังพบว่า มีชุมชนหลายแห่งยังถูกน้ำท่วมขังสูงอยู่

สำหรับเส้นทางการระบายน้ำทางฝั่งตะวันตกของแม่น้ำเจ้าพระยานั้นขณะนี้ได้มีการระบายน้ำท่วมขังลงคลองมหาสวัสดิ์ และคลองแยกต่าง ๆ ซึ่งพบว่า ระดับน้ำลดระดับลงน้อย เนื่องจากติดขัดปัญหาคลองสาขาที่รับน้ำตื้นเขิน และมีขยะจำนวนมาก ซึ่งหากผันน้ำในส่วนนี้ไปได้ก็จะผลักดัน ระบายต่อเนื่องไปสู่คลองภาษีเจริญ ผ่านถนนเพชรเกษม และพระราม 2 เพื่อให้ลงสู่คลองมหาชัยโดยเร็วที่สุด"
23/11/2011,https://www.thaipbs.or.th/news/content/48060,"ประธานชมรมฟื้นฟูสิ่งแวดล้อมจังหวัดปทุมธานีนัดชุมนุมในวันนี้ เวลา 10.00 น.ที่บริเวณสะพานแก้วหน้าห้างสรรพสินค้าฟิวเจอร์ปาร์ครังสิต เพื่อเรียกร้องให้ ศปภ.หยุดวางบิ๊กแบ็กตั้งแต่ใต้สะพานแก้วรังสิตจนถึงร้านโชคชัยสเต็กเฮาส์ หลัง ศปภ.สั่งเสริมแนวคันบิ๊กแบ็กแนวคลองรังสิตระยะทางเกือบ 2 กิโลเมตรให้สูงขึ้น เพื่อป้องกันน้ำไหลมาเติมในเขตดอนเมือง
ภายหลังการหารือร่วมกันระหว่างตัวแทนชาวดอนเมืองกว่า 30 คน และ นายอานนท์ สนิทวงศ์ ณ อยุธยา เลขานุการคณะทำงานบริหารจัดการระบายน้ำในพื้นที่สาธารณะภัยร้ายแรงได้ข้อตกร่วมกันว่า จะมีการติดตั้งเครื่องสูบน้ำที่คลองรังสิตเพิ่มเติม เพื่อเร่งระบายน้ำจากคลองเปรมประชากรลงคลองรังสิต รวมถึงเพิ่มเรือดันน้ำก่อนออกแม่น้ำเจ้าพระยาให้เร็วขึ้น

ขณะเดียวกันได้รื้อแนวกระสอบทรายขนาดใหญ่ หรือ บิ๊กแบ็ก บนถนนวิภาวดีรังสิตฝั่งขาออกเพิ่มอีกอีก 8เมตรถึงพื้นถนนเพื่อให้รถยนต์สามารถขับผ่านไปได้ ส่วนข้อเรียกร้องที่ให้รื้อบิ๊กแบ็กถนนวิภาวดีขาเข้านั้น นายอานนท์ ระบุว่า ขอปรึกษา ศปภ.อีกครั้ง เนื่องจากเกรงว่าจะทำให้น้ำท่วมสนามบินดอนเมืองเพิ่มมากขึ้น

ส่วนข้อเสนอให้เปิดประตูระบายน้ำที่คลองบ้านใหม่ นายอานนท์ ยืนยันว่า จะดำเนินการให้ หลังจากที่มีการขุดลอกคลองด้านปากเกร็ดระยะทาง 500-600 เมตร เสร็จเรียบร้อยแล้ว คาดว่า จะสามารถเปิดประตูระบายน้ำได้ภายในวันนี้ ( 23 พ.ย.)

ส่วนการวางแนวกระสอบทรายยักษ์บิ๊กแบ็กตั้งแต่ใต้สะพานแก้วรังสิตจนถึงร้านโชคชัยสเต็กเฮาส์ ที่อยู่ระหว่างการดำเนินการโดยกระทรวงคมมาคมซึ่งมีระยะทางรวมเกือบ 2 กิโลเมตรให้แล้วเสร็จภายใน 3 วัน เพื่อป้องกันน้ำไหลเข้ามาเติมบนถนนวิภาวดีรังสิตซึ่งจะต่อเนื่องมายังเขตดอนเมืองทำให้ประธานชมรมฟื้นฟูสิ่งแวดล้อมจังหวัดปทุมธานี แสดงความไม่เห็นด้วย เนื่องจากน้ำที่ไหลมาจากทางด้านทิศเหนือ รวมทั้งน้ำที่เร่งสูบออกจากพื้นที่ตลาดรังสิตที่กำลังดำเนินการกู้พื้นที่โดยเทศบาลนครรังสิตจะเข้ามาเติมในพื้นที่ชุมชนริมคลอง 1 ทำให้ระดับน้ำเพิ่มขึ้น

โดยจะนัดชุมนุมในวันนี้ ( 23 พ.ย.) เวลา 10.00 น.ที่บริเวณสะพานแก้ว หน้าห้างสรรพสินค้าฟิวเจอร์ปาร์ค รังสิต เพื่อเรียกร้องให้ศปภ.หยุดวางบิ๊กแบ็กตั้งแต่ใต้สะพานแก้วรังสิตจนถึงร้านโชคชัยเสต็กเฮาส์"
23/11/2011,https://www.thaipbs.or.th/news/content/48061,"ระดับน้ำในคลองบ้านพร้าวที่ยังคงมีระดับต่ำกว่าแม่น้ำเจ้าพระยาทำให้กรมเจ้าท่าต้องเพิ่มเรือของกรมเจ้าท่าบริเวณปลายคลอง เพื่อเร่งผลักดันน้ำในคลองบ้านพร้าวให้ไหลออกสู่แม่น้ำเจ้าพระยาเร็วขึ้น ขณะที่เทศบาลนครรังสิตเตรียมแผนกู้พื้นที่ตลาดรังสิต ตลาดสุชาติ ตลาดพรพัฒน์ และ ชุมชนสร้างบุญ ซึ่งเป็นย่านเศรษฐกิจสำคัญในบริเวณนี้ โดยคาดว่า จะช่วยให้ระดับน้ำลดลงอย่างรวดเร็วภายใน 1 สัปดาห์
เจ้าหน้าที่เทศบาลนครรังสิตเร่งทำแนวคันกั้นน้ำ ด้วยการนำท่อระบายน้ำคอนกรีตสี่เหลี่ยมขนาดใหญ่ วางตามแนวถนนรังสิต-ปทุมธานี ด้านทิศใต้ฝั่งขาออก บริเวณหน้าตลาดรังสิต ก่อนจะเสริมด้วยกระสอบทรายและหินคลุก ป้องกันน้ำซึมผ่าน

นายธีรวุฒิ กลิ่นกุสุม นายกเทศมนตรีเทศบาลนครรังสิต เปิดเผยว่า สำหรับแผนที่วางไว้หลังจากทำแนวคันกั้นน้ำตลอดแนวถนนรังสิต-ปทุมธานีเสร็จเรียบร้อยแล้วจะช่วยป้องกันน้ำจากด้านทิศเหนือไหลข้ามถนนรังสิต-ปทมธานี เข้ามาเติมในพื้นที่ได้ระดับหนึ่ง จากนั้นจากติดตั้งเครื่องสูบน้ำที่มีอยู่ประมาณ 30 เครื่อง เพื่อสูบน้ำลงสู่คลองรังสิตประยูรศักดิ์ แล้วผลักดันน้ำออกสู่แม่น้ำเจ้าพระยาต่อไป

ส่วนหมู่บ้านรัตนโกสินทร์ซึ่งเดิมทีมีแผนจะกู้หมู่บ้านฯเป็นแห่งแรกนั้น ตอนนี้อยู่ระหว่างการทำความเข้าใจกับชาวบ้าน เนื่องจากชาวบ้านส่วนหนึ่งเห็นว่าการสร้างแนวคันกั้นน้ำ จะทำให้ระดับน้ำในหมู่บ้านไม่ลดลง คาดว่า อีก 4-5 วันนี้ จะสามารถดำเนินการติดตั้งเครื่องสูบน้ำได้ และ หากสามารถสร้างแนวคันกั้นน้ำได้ครบทั้ง 10 แห่งตามแผนที่วางไว้ จะสามารถช่วยลดระดับน้ำทั้งในฝั่งตลาดรังสิต และ หมู่บ้านรัตนโกสินทร์ 200 ปีได้เร็วขึ้น

ส่วนที่บริเวณประตูระบายน้ำคลองบ้านพร้าว ซึ่งเป็นรอยต่อ 2 หมู่บ้าน คือ พื้นที่หมู่ 3 ตำบลบ้านปทุม และ พื้นที่หมู่ 6 ตำบลเชียงรากใหญ่ อำเภอสามโคก จังหวัดปทุมธานี สำนักงานเจ้าท่าภูมิภาคที่ 2 นนทบุรี ได้นำเรือจำนวน 6 ลำ มาใช้ในการผลักดันน้ำบริเวณประตูระบายน้ำ และ อีก 6 ลำบริเวณปากคลอง เพื่อเร่งผลักดันน้ำในคลองพร้าวออกสู่แม่น้ำเจ้าพระยา ซึ่งผลการทดลองพบว่า ช่วยเร่งระบายน้ำได้เพิ่มขึ้นอย่างน้อยร้อยละ 30 ทำให้ระดับน้ำในทุ่งและในคลองด้านเหนือประตูระบายน้ำ ในอำเภอสามโคกลดระดับลงอย่างรวดเร็ว

ซึ่งหลังจากนี้กรมเจ้าท่าได้วางแผนเตรียมเพิ่มเรือผลักดันน้ำ ภายในคลองน้ำอ้อม ,คลองคู และคลองวัดป่างิ้ว เพื่อเร่งระบายน้ำเพิ่มอีก ซึ่งจะช่วยให้น้ำในทุ่งที่ท่วมขังชาวบ้านในอำเภอสามโคกลดระดับลง และจะช่วยดึงน้ำจากพื้นที่ อำเภอคลองหลวง, อำเภอธัญบุรี และ อำเภอลำลูกกา ออกสู่แม่น้ำเจ้าพระยาได้อีกทางหนึ่ง"
23/11/2011,https://www.thaipbs.or.th/news/content/48173,"ผู้ว่าราชการกรุงเทพมหานครแถลงยืนยันไม่สามารถเปิดบานประตูระบายน้ำใน 3 คลองย่อยของพื้นที่ฝั่งธนบุรีจาก 75 เซนติเมตรเป็น 1 เมตรตามข้อเรียกร้องของผู้ประสบอุทกภัยจังหวัดนนทบุรีได้ เนื่องจากหลังประเมินผลใน 24 ชั่วโมงพบว่า ระดับน้ำในประตูระบายน้ำเพิ่มสูงขึ้นจึงขอประเมินสถานการณ์ต่ออีกครั้งภายใน 24 ชั่วโมง ขณะที่สถานการณ์น้ำใน กทม.โดยรวมมีแนวโน้มลดลง
 ศูนย์อำนวยการเฉพาะกิจป้องกันและแก้ไขปัญหาอุทุกภัย วาตภัย และ ดินโคลนถล่ม กรุงเทพมหานคร รายงานสถานการณ์น้ำ พบว่า ฝั่งพระนคร คลองน้ำแก้ว ตอนถนนรัชดาภิเษก และคลองเปรมประชากร ช่วงวัดเทวะสุนทร ล้นตลิ่ง ฝั่งธนบุรี คลองมหาสวัสดิ์ ตอนถนนพุทธมณฑลสาย 2 คลองบางพรหม ตอน ถนนกาญจนภิเษก และตอนถนนพุทธมณฑลสาย 3 คลองบางเชือกหนัง ตอน ถนนพุทธมณฑลสาย 2 คลองบางแวก ตอนถนนพุทธมณฑลสาย 1 และตอนคลองทวีวัฒนา ยังมีน้ำล้นตลิ่งเช่นกัน

 
สำหรับน้ำทุ่งระดับน้ำบริเวณดอนเมืองที่รั่วมาจากรังสิต ลดลง 3 เซนติเมตร คลองหกวาสายล่างที่ประตูระบายน้ำคลองสอง ลดลง 3 เซนติเมตร และคลองมหาสวัสดิ์ ที่ประตูระบายน้ำคลองทวีวัฒนา ลดลง 4 เซนติเมตร คลองแสนแสบ และ คลองประเวศบุรีรมย์ ลดลง 1-3 เซนติเมตร คลองลาดพร้าว ลดลง 2-4 เซนติเมตร คลองเปรมประชากร ลดลง 2-5 เซนติเมตร คลองบางเขน ลดลง 3-6 เซนติเมตร
 
ส่วนกรณีการเปิดประตูระบายตามข้อเรียกร้องของผู้ประสบอุทกภัยจังหวัดนนทบุรีทำให้น้ำในคลองต่าง ๆ ทางตอนบนของฝั่งธนบุรีทรงตัว และสูงขึ้นเล็กน้อย นั่นอาจทำให้น้ำที่ท่วมพื้นที่ฝั่งธนบุรีต้องยาวนานออกไป เนื่องจากยังมีมวลน้ำด้านเหนือหัวน้ำอยู่ตอนล่างของจังหวัดพระนครศรีอยุธยา ท้ายน้ำอยู่ที่เขตบางขุนเทียน และบางบอน
 
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร ยืนยันเปิดประตูระบายน้ำคลองมหาสวัสดิ์ใน 3 คลองย่อย ได้แก่คลองขุนศรีบุรีรักษ์ คลองควาย และคลองซอย โดยเปิดบานประตูระบายน้ำเป็นลักษณะขั้นบันไดจาก 50 เซนติเมตร เป็น 75 เซนติเมตร ขณะที่ประตูระบายน้ำคลองทวีวัฒนาเปิดกว้างที่ 50 เซนติเมตรเท่านั้น หลังจากประเมินผลภายใน 24 ชั่วโมงพบว่า ระดับน้ำที่ประตูระบายน้ำคลองควาย ระดับน้ำนอกประตูลดลง 3 เซนติเมตร และ ระดับน้ำในประตูสูงขึ้น 1 เซนติเมตร
 
ส่วนประตูระบายน้ำคลองซอยนอกประตูลดลง 3 เซนติเมตรและในประตูระดับน้ำเท่าเดิม ขณะที่คลองขุนศรีบุรีรักษ์ ระดับน้ำนอกประตูลดลง 7 เซนติเมตร และในประตูระดับน้ำเท่าเดิม ทั้งนี้จะประเมินผลอีกครั้งภายใน 24 ชั่วโมง พร้อมกันนี้ยืนยันว่าที่ผ่านมา กทม.ไม่เคยสัญญาว่าจะเปิดประตูระบายน้ำที่ 1 เมตร ยึดตามข้อตกลงที่ทำไว้กับ ศปภ.ที่ให้อำนาจกทม. ในการพิจารณาเปิดหรือหรี่ประตูระบายน้ำตามความเหมาะสม"
23/11/2011,https://www.thaipbs.or.th/news/content/48179,
23/11/2011,https://www.thaipbs.or.th/news/content/48180,"สถานการณ์น้ำท่วมในหลายพื้นที่ที่เริ่มลดลงทำให้หลายหน่วยงานเร่งฟื้นฟูและทำความสะอาด เก็บขยะและดินโคลนที่มากับน้ำ ขณะที่จังหวัดนครสวรรค์แม้ในพื้นที่เศรษฐกิจในตัวเมือง สถานการณ์น้ำท่วมจะคลี่คลายกลับสู่ภาวะปกติแล้ว แต่ผู้ประกอบการบางรายยังไม่สามารถเริ่มดำเนินกิจการได้
หลังสถานการณ์น้ำท่วมในเขตเศรษฐกิจของจังหวัดนครสวรรค์คลี่คลายลงแล้ว แต่ผู้ประกอบการบางส่วนยังไม่สามารถเริ่มดำเนินกิจการได้ เนื่องจากสินค้าเสียหายหนัก โดยเฉพาะผู้ประกอบการร้านเครื่องครัว ยังคงต้องระดมคนงานเร่งทำความสะอาด และ คัดแยกสินค้าที่ได้รับความเสียหาย โดยเตรียมน้ำสินค้าที่มีตำหนิขายในราคาต่ำกว่าทุน ส่วนสินค้าประเภทอลูมิเนียมต้องรอเจรจากับเจ้าของโรงงาน เพื่อขอขายคืนสำหรับนำไปหลอมใหม่ สำหรับ จังหวัดนครสวรรค์ ยังมีน้ำท่วมอีก 7 อำเภอ ได้แก่ อำเภอเก้าเลี้ยว อำเภอชุมแสง อำเภอลาดยาว อำเภอท่าตะโก อำเภอพยุหะคีรี อำเภอโกรกพระและอำเภอเมืองนครสวรรค์ บางพื้นที่ระดับน้ำยังสูงกว่า 1 เมตร

ขณะที่โครงการลิเกร่วมใจ สู้ภัยน้ำท่วม ถวายในหลวงฯ ซึ่งจัดขึ้นโดย องค์การบริหารส่วนจังหวัดพิจิตร ร่วมกับ พระครูปลัดราชันย์ อริโย พระนักเทศชื่อดัง และชมรมลิเก เพื่อหารายได้สมทบทุนมูลนิธิราชประชานุเคราะห์ สำหรับช่วยเหลือน้ำท่วม ล่าสุดจัดขึ้นเป็นอำเภอที่ 8 จากทั้งหมด 12 อำเภอ ที่โรงเรียนบางลายพิทยาคม อำเภอบึงนาราง โดยได้รับความสนใจจากประชาชนเป็นจำนวนมาก และ มียอดเงินบริจาครวมกว่า 1 ล้านบาทแล้ว

เช่นเดียวกับผู้ประกอบการรีสอร์ตบ้านพักริมแม่น้ำมูลหลายรายในเขตเทศบาลเมืองวารินชำราบ จังหวัดอุบลราชธานี เร่งปรับปรุงซ่อมแซมสภาพความเสียหายตามห้องพักต่างๆ หลังถูกน้ำท่วมมานานกว่า 3 เดือน เพื่อเตรียมกลับมาเปิดให้บริการแก่นักท่องเที่ยวตามปกติ

ส่วนนักเรียนนักศึกษาและชาวจังหวัดหนองบัวลำภูช่วยกันทำอาหารพื้นเมืองอีสานบรรจุใส่กล่องหลายพันชุด ก่อนลำเลียงผ่านทางเครื่องบินไปช่วยเหลือผู้ประสบภัยน้ำท่วม ที่ กรุงเทพมหานคร

ขณะที่ผู้ว่าราชการจังหวัดอ่างทองนำข้าราชการและชาวบ้าน ร่วมกันฟื้นฟู ทำความสะอาดชุมชนบ้านรอหลังน้ำลด โดยมีการเก็บขยะ กวาดล้างถนน รวมถึงล้างดินโคลนที่ติดมากับน้ำในบ้านที่มีผู้พิการและผู้ชรา จากนั้นยังพ่นหมอกควันในแหล่งที่มีน้ำขังพร้อมน้ำสารอีเอ็มฉีดลงบำบัดน้ำเสีย ในน้ำที่ท่วมขัง

สถานการณ์น้ำท่วมในพื้นที่จังหวัดอุทัยธานียังพบน้ำท่วมขังในพื้นที่ลุ่มต่ำติดแม่น้ำเจ้าพระยาและแม่น้ำสะแกกรัง ในพื้นที่ 3 ตำบล คือ ตำบลสะแกกรัง ตำบลเกาะเทโพ และ ตำบลท่าซุง เส้นทางเข้าออกหมู่บ้านหลายสายยังจมอยู่ใต้น้ำ ชาวบ้านยังสัญจรด้วยความยากลำบาก"
24/11/2011,https://www.thaipbs.or.th/news/content/48448,"หลายพื้นที่ทางภาคเหนือ และ ภาคตะวันออกเฉียงเหนือ ยังต้องเผชิญกับปัญหาน้ำท่วมและภัยหนาว โดยเฉพาะชาวจังหวัดนครสวรรค์น้ำที่ท่วมนาข้าวมานาหลายเดือน และ ยังไม่มีทีท่าว่าน้ำจะลดลง ทำให้ต้องหาอาชีพเสริมเลี้ยงดูครอบครัว ด้วยการปีนต้นตาลโตนดนำผลผลิตมาขาย
ชาวนาในตำบลเกยไชย อำเภอชุมแสง จังหวัดนครสวรรค์ ที่ยังไม่สามารถปลูกข้าวได้เนื่องจากน้ำท่วมนาข้าว ต้องหันไปหาอาชีพเสริม โดยการขึ้นตาลโตนดเพื่อนำน้ำ และ ผลตาลมาขาย รวมทั้งแปรรูปเป็นน้ำตาลปึก แม้ว่าเบื้องต้นจะทำรายได้จากการขายน้ำตาลสดเพียงวันละ 80 บาท แต่จำเป็นต้องทำเพื่อหารายได้เลี้ยงครอบครัว เพราะคาดว่า น้ำจะท่วมนาข้าวต่อเนื่องถึงกลางเดือนธันวาคม

ขณะที่ผู้ประกอบการแพอาหารริมแม่น้ำมูลชุมชนหาดคูเดื่อตำบลแจระแม อำเภอเมือง จังหวัดอุบลราชธานี กว่า 70 ราย เข้าซ่อมแซมและปรับปรุงแพอาหารที่ได้รับความเสียหาย ให้สามารถกลับมาเปิดบริการได้อีกครั้ง หลังน้ำจากแม่น้ำมูลที่ท่วมนานกว่า 3 เดือน ได้ลดลงจนเกือบเป็นปกติ แต่ต้องประสบกับปัญหาราคาวัสดุก่อสร้างปรับตัวสูงขึ้นกว่า ร้อยละ 20 จึงต้องการเรียกร้องให้หน่วยงานที่เกี่ยวข้อง หาแหล่งเงินกู้ดอกเบี้ยต่ำให้กับผู้ประกอบการ เพื่อบรรเทาความเดือดร้อน

แม้ว่าประชาชนในพื้นที่จังหวัดนครสวรรค์และจังหวัดอุบลราชธานี จะต้องเผชิญกับปัญหาน้ำท่วม แต่ที่จังหวัดพิษณุโลก โดยเฉพาะชาวไทยภูเขา ในเขตอำเภอนครไทยกำลังประสบภัยหนาวทำให้หลายคนทยอยเข้ารักษาตัวที่โรงพยาบาลสมเด็จพระยุพราชนครไทย เนื่องจากปรับสภาพอากาศไม่ทันจึงป่วยเป็นโรคระบบทางเดินหายใจกันเป็นจำนวนมาก

เช่นเดียวกับที่จังหวัดเชียงรายอากาศที่หนาวเย็นบนพื้นที่สูงยังส่งผลกระทบกับชาวไทยภูเขาเผ่าต่าง ๆ โดยมูลนิธิสาธารณกุศลต่างๆ ร่วมกับฝ่ายปกครอง นำผ้าห่มกันหนาวไปมอบให้กับชาวเขาเผ่าม้ง ในอำเภอเทิง จังหวัดเชียงราย หลังจากลงพื้นที่สำรวจพบว่า มีชาวเขาขาดแคลนเครื่องนุ่งห่มกันหนาวกว่า 10,000 คน 

 "
25/11/2011,https://www.thaipbs.or.th/news/content/48626,"ผู้อำนวยการสำนักงานช่วยเหลือผู้ประสบภัยภูมิภาค ระบุว่า หลักเกณฑ์การจ่ายค่าชดเชยนอกเหนือจากครัวเรือนละ 5,000 บาท ผู้ที่บ้านได้รับความเสียหายบางส่วน และ ทั้งหลังสามารถยื่นของค่าชดเชยเพิ่มเติมได้ไม่เกิน 30,000 บาท แต่จะชดเชยเฉพาะที่เกิดขึ้นกับโครงสร้างและตัวบ้าน ไม่เกี่ยวกับเฟอร์นิเจอร์และสิ่งของเครื่องใช้
นายศุภชัย แสนยุติธรรม ผู้อำนวยการสำนักงานช่วยเหลือผู้ประสบภัยภูมิภาค กรมป้องกันและบรรเทาสาธารณภัย เปิดเผยถึงหลักเกณฑ์ในการช่วยเหลือผู้ที่จะรับเงินช่วยเหลือเยียวยาผู้ประสบอุทกภัยนั้นจะแยกเป็น 2 ส่วน คือ ส่วนแรกที่ผู้ประสบภัยจะได้รับการเยียวยาเบื้องต้น 5,000 บาท ซึ่งเป็นไปตามมติคณะรัฐมนตรี ซึ่งกรณีนี้จะได้รับ 1 ครัวเรือนหนึ่งสิทธิ โดยคนที่เป็นเจ้าของบ้านสามารถไปยื่นเรื่องด้วยตัวเอง หรือหากไม่สามารถไปด้วยตัวเองมอบอำนาจ ให้คนในครัวเรือนไปดำเนินการแทน

หรือหากเจ้าบ้านไปอยู่ต่างประเทศไม่สะดวกในการดำเนินการ ซึ่งจะต้องให้ผู้น้ำท้องถิ่นเซ็นรับรองว่า เป็นผู้ที่ดูแลครอบครัวอยู่ ณ เวลาปัจจุบัน ไปดำเนินการของรับเงินช่วยเหลือ ถ้าเป็นผู้ที่อยู่ใน กรุงเทพมหานคร ก็ไปยื่นเรื่องที่สำนักงานเขตที่ประสบภัย

ส่วนคนที่อยู่ต่างจังหวัดให้ไปยื่นเรื่องที่อำเภอหรือท้องถิ่นที่ตัวเองมีบ้านพักอาศัยอยู่จริง ซึ่งเจ้าหน้าที่จะดำเนินการตรวจสอบรายชื่อโดยการใช้ฐานระบบทะเบียนราษฎรคอมพิวเตอร์ ตรวจสอบได้ เพื่อไม่ให้เกิดความซ้ำซ้อน

สำหรับส่วนที่ 2 คือเงินนอกเหนือจาก 5,000 บาท คือจ่ายตามความเสียหายของตัวบ้านว่าเสียหายมาก หรือน้อย กรณีนี้จะมีการไปสำรวจตรวจสอบสภาพบ้านก่อนที่จะมีการอนุมัติจ่าย โดยการจ่ายเงินนั้นจะไม่เกิน 30,000 บาท ซึ่งจะไม่เท่ากัน เพราะจะประเมินตามความเสียหายที่เกิดขึ้นจริงกับตัวบ้าน โครงสร้างของบ้าน ไม่เกี่ยวกับเฟอร์นิเจอร์ หรือ สิ่งของเครื่องใช้

เป็นตามหลักเกณฑ์ของระเบียบกระทรวงการคลังว่าด้วยเงินทอดรองราชการเพื่อช่วยเหลือผู้ประสบภัยพิบัติกรณีฉุกเฉิน พ.ศ.2546 ซึ่งเดิมมีอยู่แล้ว ทั้งค่าเสียหายในส่วนนี้ ในส่วนของต่างจังหวัดจะเป็นอำนาจของผู้ว่าราชการจังหวัด ส่วน กทม.เป็นอำนาจของกระทรวงมหาดไทย มอบหมายให้โดยกรมป้องกันและบรรเทาสาธารณภัย เป็นดูแลในส่วนนี้ เมื่อตรวจสอบเสร็จจะส่งเรื่องให้กับทางธนาคารออมสิน ซึ่งทางธนาคารออมสินบอกแล้วว่า หากได้อนุมัติแล้วสามารถเบิกจ่ายได้ทันที

โดยให้นำบัตรประจำตัวประชาชนสามารถไปเบิกเงินตามธนาคารออมสินได้เลยไม่ว่าจะอยู่ที่ใดซึ่งอาจจะมีการอำนวยความสะดวกในการนัดจุดจ่ายเงิน หากไม่ได้ไปรับเงินตามนัดมีกำหนดระยะเวลาในการรับเงินหากภายใน 1 ปี ยังไม่มาเบิกเงินจะนำเงินส่งเข้าคลังไป

"
25/11/2011,https://www.thaipbs.or.th/news/content/48666,"บก.จร.แจ้งว่า การจราจรในเส้นทางสายหลักยังปิดการจราจร 6 เส้นทาง เนื่องจากระดับน้ำที่ท่วมยังสูง รถเล็กยังไม่สามารถสัญจรได้
 วันนี้ ( 25 พ.ย.) เมื่อเวลา 07.00 น.ศูนย์ควบคุมและสั่งการจราจร กองบังคับการตำรวจจราจร แจ้งว่า ยังมี 6 เส้นทางสายหลักปิดการจราจรประกอบด้วย

ทิศเหนือที่ยังปิดการจราจร เนื่องจากน้ำท่วม จำนวน 3 เส้นทาง

1 ถ.พหลโยธิน ขาเข้า – ขาออก ปิดการจราจร ตั้งแต่วงเวียนบางเขน ถึง อนุสรณ์สถาน
2 ถ.วิภาวดีรังสิต ขาออก ปิดการจราจร ตั้งแต่แยกหลักสี่ ถึง อนุสรณ์สถาน
3 ถ.นวมินทร์ ขาเข้า- ขาออก ปิดการจราจร ตั้งแต่แยกรามอินทรา กม.8 ถึง ถ.นวมินทร์ ซ.157

เส้นทาง ทิศตะวันตก- ใต้ ที่ยังปิดการจราจร เนื่องจากน้ำท่วม จำนวน 2 เส้นทาง

1 ถ.เพชรเกษม ขาเข้า-ขาออก ตั้งแต่ ถ.เพชรเกษมซอย 47 ถึง ถ.เพชรเกษม ซ.88 (หน้าเดอะมอลล์บางแค ระดับน้ำสูง 40 -50 ซม.
2 ถ.บรมราชชนนี
2.1 ตั้งแต่ ถ.พุทธมณฑลสาย 2 ถึง ถ.พุทธมณฑลสาย 3 ระดับน้ำ 20-30 ซม.
2.2 ตั้งแต่ ถ.พุทธมณฑลสาย 3 ถึง ถ.พุทธมณฑลสาย 4 ระดับน้ำ 30-60 ซม.

ทิศตะวันออก ที่ยังปิดการจราจร เนื่องจากน้ำท่วมจำนวน 1 เส้นทาง

1 ถ.สุวินทวงศ์ ขาเข้า -ขาออก ตั้งแต่แยกตัด ถ.ราษฎร์อุทิศ ถึงแยกพาณิชยการมีนบุรี ระดับน้ำ 30-45 ซม. "
25/11/2011,https://www.thaipbs.or.th/news/content/48710,"นายกฯเรียกประชุมรัฐมนตรีจากพรรคเพื่อไทยที่บ้านพิษณุโลกเพื่อหารือ 2 ประเด็นหลัก 1.แนวทางในการแก้ปัญหาอุทกภัย และการฟื้นฟู และ 2.เตรียมการชี้แจงการอภิปรายไม่ไว้วางใจในวันที่ 27 พ.ย.นี้
น.ส.ยิ่งลักษณ์ ชินวัตร นายกรัฐมนตรี เรียกประชุมรัฐมนตรีสัดส่วนพรรคเพื่อไทยที่บ้านพิษณุโลก เพื่อหารือ 2 ประเด็นหลัก คือ 1.แนวทางในการแก้ปัญหาอุทกภัย และ การฟื้นฟูเยียวยา 2.เตรียมการชี้แจงการอภิปรายไม่ไว้วางใจ พล.ต.อ.ประชา พรหมนอก รัฐมนตรีว่าการกระทรวงยุติธรรมในฐานะผู้อำนวยการศูนย์ปฏิบัติการช่วยเหลือผู้ประสบอุทกภัย หรือ ศปภ.ในวันที่ 27 พย.นี้

ซึ่งมีรัฐมนตรีทยอยเข้าร่วมประชุมอย่างต่อเนื่อ อาทิ นายยงยุทธ วิชัยดิษฐ์ รองนายกฯ และ รัฐมนตรีว่าการกระทรวงมหาดไทย  นายปรีชา เร่งสมบูรณ์สุข รัฐมนตรีว่าการกระทรวงทรัพยากรและสิ่งแวดล้อม

ทั้งนี้นายกรัฐมนตรีเดินทางมาถึงที่ประชุมรัฐมนตรีเป็นคนแรกโดยไม่เปิดโอกาสให้สื่อเข้าเก็บภาพบรรยากาศภายในห้องประชุม แต่อย่างใด "
25/11/2011,https://www.thaipbs.or.th/news/content/48747,"ผู้ว่าฯกทม.พร้อมไปศาลแจงการบริการจัดการน้ำ หลังได้รับหมายศาลปกครองให้ชี้แจงในวันที่ 29 พ.ย.นี้ หลังชาวนนทบุรีฟ้องร้องให้มีคำสั่งคุ้มครองชั่วคราว
ม.ร.ว.สุขุมพันธุ์ บริพัตร ผู้ว่าราชการกรุงเทพมหาคร บอกว่า ได้รับคำสั่งจากศาลปกครองกลางนัดไต่สวนฉุกเฉินกรณีชาวอำเภอบางบัวทอง จังหวัดนนทบุรี ขอให้ศาลออกมาตรการชั่วคราวผู้ได้รับผลกระทบจากน้ำท่วม โดยยืนยันว่า ไม่กังวลใจเนื่องจาก กทม.มีการบริหารจัดการน้ำ ตามระบบของ กทม.อย่างมีเหตุผล และ สามารถอธิบายได้ ซึ่ง กทม.ทำตามขั้นตอนอำนาจที่ทางรัฐบาล โดยนายกรัฐมนตรีมอบหมาย และ ไม่ได้กระทำผิดแต่อย่างใด

 
ขณะที่นายสัญญา ชีนิมิตร ผู้อำนวยการสำนักการระบายน้ำ ยืนยันทุกอย่างดำเนินการถูกต้องในการแก้ไขปัญหาน้ำท่วม รวมทั้งการบริหารจัดการน้ำที่เป็นไปอย่างมีระบบและมีความชัดเจนในข้อมูลอยู่แล้ว
 
ศาลปกครองกลางแผนกคดีสิ่งแวดล้อม มีคำสั่งกำหนดนัดไต่สวนฉุกเฉินคดีชาวจังหวัดนนทบุรี ฟ้อง ศปภ. และ กทม. ในวันที่ 29 พ.ย.นี้ 
 "
25/11/2011,https://www.thaipbs.or.th/news/content/48749,"ในวันนี้ ( 25 พ.ย.) คณะกรรมการยุทธศาสตร์เพื่อการฟื้นฟูและสร้างอนาตตประเทศ หรือ กยอ. เตรียมลงนามการให้สินเชื่อซอฟท์ โลนของธนาคารออมสินวงเงิน 15,000 ล้านบาท โดยส่วนใหญ่เพื่อใช้ในการพัฒนาป้องกันอุทกภัยให้แก่นิคมอุตสาหกรรม ขณะที่บีโอไอเตรียมพิจารณายกเว้นภาษีให้ผู้ประกอบการเพื่อใช้ในการฟื้นฟูกิจการ
วันนี้ ( 25 พ.ย.) คณะกรรมการส่งเสริมการลงทุน หรือ บีโอไอ จะหารือถือมาตรการเยียวยาผู้ประกอบการที่ได้รับผลกระทบจากน้ำท่วม โดยจะขยายระยะเวลาเว้นภาษีเงินได้ เพื่อให้ผู้ประกอบการสามารถจะใช้ในการฟื้นฟูกิจการได้ พร้อมกันนี้จะพิจารณายกเว้นอากรนำเข้าเครื่องจักร และ อนุญาตให้เคลื่อนย้ายวัตถุดิบ ไปผลิตที่อื่นโดนไม่ต้องแจ้ง

ขณะที่ช่วงบ่ายนายธีระชัย ภูวนาถนรานุบาล รัฐมนตรีว่าการกระทรวงการคลัง พร้อมด้วยนายแพทย์วรรณรัตน์ ชาญนิกูล รัฐมนตรีว่าการกระทรวงอุตสาหกรรม และ นายวีระพงษ์ รามางกูร ประธาน คณะกรรมการยุทธศาสตร์เพื่อการฟื้นฟูและสร้างอนาตตประเทศ หรือ กยอ.จะลงนามบันทึกข้อตกลง หรือ เอ็มโอยู การให้สินเชื่อจำนวน 15,000 ล้านบาทให้กับผู้ประกอบการในนิคมอุตสาหกรรมเพื่อใช้ในการพัฒนาระบบป้องกันน้ำท่วม

เบื้องต้นโดยในส่วนของกระทรวงคมนาคมได้ออกแบบการสร้างระบบเขื่อนที่จะให้มีความสูงสูงกว่าระดับน้ำท่วมสูงสุดในรอบ 70 ปี และเพิ่มอีก 50 เซนติเมตร รวมถึงพัฒนาโครงสร้างต่าง ๆ ที่จะรองรับและบริหารจัดการระบายน้ำโดยรอบและในพื้นที่นิคมอุตสาหกรรม ในขณะที่การนิคมอุตสาหกรรมแห่งประเทศได้ได้เตรียมพร้อมออกแบบรายละเอียด ซึ่งคาดว่าจะเริ่มก่อสร้างภายในเดือนมกราคมปีหน้า และจะแล้วเสร็จภายใน 6 เดือน"
26/11/2011,https://www.thaipbs.or.th/news/content/48933,"กองทัพบกมอบประกาศนียบัตรให้ทหารเกณฑ์ที่สมัครใจเลื่อนเวลาปลดประจำการเพื่อช่วยเหลือผู้ประสบอุทกภัย พร้อมตั้งกองทุนพลทหารจิตอาสา
ทหารเกณฑ์ 420 นาย ที่มีจิตอาสาเลื่อนเวลาปลดประจำการไปอีก 1 เดือนเพื่อช่วยเหลือผู้ประสบอุทกภัย เข้ารับใบประกาศนียบัตรชื่นชมจาก พล.อ.ประยุทธ์ จันทร์โอชา ผู้บัญชาการทหารบก นอกจากนี้กองทัพบกยังได้ตั้งกองทุนพลทหารจิตอาสากว่า 130,000 บาทเพื่อตอบแทน และ แสดงความขอบคุณพลทหารทั้งหมด

ผู้บัญชาการทหารบก ระบุว่า กองทัพบกต้องขอบคุณทหารเกณฑ์เหล่านี้ ที่เป็นกำลังสำคัญในการสร้างชื่อเสียงให้กองทัพบก โดยการทำงานตามนโยบายรัฐบาลและหน้าที่ตามรัฐธรรมนูญ ถือเป็นวีรบุรุษในการช่วยเหลือประชาชน ซึ่งกองทัพบกพร้อมสนับสนุนหากพลทหารจิตอาสาเหล่านี้จะสมัครสอบคัดเลือกเข้ารับราชการทหารต่อตามระเบียบของทางราชการ โดยจะให้ผู้บังคับหน่วยบันทึกประวัติในการช่วยเหลือประชาชนไว้"
26/11/2011,https://www.thaipbs.or.th/news/content/48934,"ทอท.เตรียมเข้าฟื้นฟูท่าอากาศยานบินดอนเมืองที่ขณะนี้ยังมีน้ำท่วมขัง โดยคาดว่า จะสามารถเปิดให้บริการเชิงพาณิชย์ได้ในเดือนมกราคมปีหน้า
พื้นที่บริเวณท่าอากาศยานดอนเมืองที่ยังคงมีน้ำท่วมขังเต็มพื้นที่ 3,000 ไร่ ผู้บริหารบริษัท ท่าอากาศยานไทย หรือ ทอท. เตรียมแผนที่จะผันน้ำออกทางคลองรอบสนามบินประมาณ 300,000 ลูกบาศก์เมตรต่อวัน โดยคาดว่า ระดับน้ำจะลดลง และ เข้าสู่ภาวะปกติได้ภายในเดือนมกราคมปีหน้า และ จะเปิดให้บริการเชิงพาณิชย์ได้ทันที

 
สำหรับงบประมาณที่ใช้ฟื้นฟูสนามบินแห่งนี้หลังน้ำลดลงประมาณ 1,000 ล้านบาท โดยแบ่งการฟื้นฟูเป็น 2 ระยะ ระยะที่หนึ่ง คือทางวิ่ง ทางขับ ระบบไฟฟ้าสนามบิน ระบบไฟฟ้ากำลังที่จ่ายให้กับระบบไฟฟ้าสนามบิน และ เครื่องช่วยการเดินอากาศ ของฝั่งตะวันออกให้สามารถใช้งานได้อย่างเร่งด่วน
 
ส่วนระยะที่สองคือ ทางวิ่งฝั่งตะวันตก และ สำนักงานใหญ่ ทอท. รวมถึงอาคารต่าง ๆ เช่น อาคารผู้โดยสารภายในประเทศ อาคารคลังสินค้าเพื่อรองรับการเปิดให้เอกชนเข้ามาดำเนินการ เช่น ศูนย์แสดงสินค้า การซ่อมเครื่องบินลำตัวแคบ ทั้งนี้ต้องขอความเห็นชอบแผนจากรัฐบาลอีกครั้ง
 
สำหรับสายการบินนกแอร์ และ โอเรียนท์ไทยแอร์ไลน์ จะยังคงให้บริการที่ท่าอากาศยานสุวรรณภูมิจนกว่าท่าอากาศยานดอนเมืองเข้าสู่ภาวะปกติ และ ฝ่ายที่เกี่ยวข้องได้รับรองความปลอดภัยของสนามบินแล้ว"
26/11/2011,https://www.thaipbs.or.th/news/content/48936,"ชาวชุมชนในซอยรามอินทราชุมนุมปิดถนนไม่ต้องการให้ กทม.ใช้พื้นที่เขตบางเขนเป็นแก้มลิงรับน้ำจากย่านสะพานใหม่ เขตสายไหม ขณะที่ ศปภ.ยอมรื้อคันบิ๊กแบ็ก ถ.วิภาวดีรังสิตฝั่งขาออก หลังจากเจรจากับตัวแทนหลายชุมชนเหนือคันกั้นน้ำ
ช่วงเย็นวานนี้ ( 25 พ.ย.) เจ้าหน้าที่สำนักระบายน้ำ กทม.ใช้รถเครนยกถุงทรายขนาดใหญ่ หรือ บิ๊กแบ็ก ที่ใช้กั้นเพื่อชะลอน้ำไหลเข้าพื้นที่เขตดอนเมือง บริเวณถนนวิภาวดีรังสิตขาออก ใกล้กับสนามบินดอนเมือง ซึ่งเป็นบริเวณที่ชาวชุมชนเหนือคันกันน้ำเคยบุกเข้าพังคันบิ๊กแบ็ก แต่ภายหลังมีการเจรจากับ ศปภ.ยอมให้คงสภาพเป็นฝายน้ำล้นความยาว 8 เมตร

การรื้อคันบิ๊กแบ็กมีขึ้นหลังจาก พล.ต.อ.ประชา พรหมนอก ในฐานะผู้อำนวยการ ศปภ. นายอานนท์ สนิทวงศ์ ณ อยุธยา เลขานุการคณะทำงานบริหารจัดการระบายน้ำในพื้นที่สาธารณภัยร้ายแรงหารือร่วมกับชาวหมู่บ้านสีวลี หมู่บ้านเมืองเอก และ สี่มุมเมืองที่อยู่ด้านใต้คลองรังสิต และ อยู่เหนือคันบิ๊กแบ็ก รวมทั้งตัวแทนชาวเขตดอนเมือง หลักสี่ และ คลอง 1-4 ลำลูกกา พร้อมด้วยตัวแทนจากกรมชลประทาน และ กทม.

หลังจากหารือร่วมกันกว่า 2 ชั่วโมงได้ข้อยุติให้เปิดคันบิ๊กแบ็กบริเวณถนนวิภาวดีรังสิตขาออกเพิ่มอีก 20-30 เมตร พร้อมกับนำหินคลุกที่ถมอยู่ออกเพื่อให้น้ำระบายลงคลองข้างถนนวิภาวดีรังสิตได้มากขึ้น รวมทั้งจะดึงชิพพลายที่ปักไว้ตามแนวสะพานทางรถไฟข้ามคูคลองต่าง ๆ ออก เพื่อเป็นการระบายน้ำลงคลองได้เร็วขึ้นอีกทางหนึ่ง และ จะติดตั้งเครื่องสูบน้ำขนาดใหญ่หลายเครื่อง ที่ประตูระบายน้ำเปรมประชากรส่วนที่ต่อกับคลองรังสิต

ขณะเดียวกันจะมีการปิดช่องทางน้ำบริเวณยูเทิร์นสะพานแก้วเพื่อลดน้ำที่จะเข้ามาถนนวิภาวดีรังสิตแล้วไปเพิ่มเครื่องสูบน้ำที่หลักสี่อีก 1 เครื่องเพื่อรองรับน้ำที่จะไหลเข้ามา โดยจะมีการติดตั้งเครื่องผลักดันน้ำเพิ่ม ที่คลองบางเขน บริเวณจุดตัดกับสะพานข้ามคลองประชาชื่น ซึ่งจะติดตั้งได้ในวันนี้ (26 พ.ย.) 

ในส่วนของหมู่บ้านเมืองเอก ศปภ.จะเร่งหาทางช่วยระบายน้ำลงคลองเปรมประชากร และ คลองรังสิต โดยที่ผ่านมาได้มีการระดมใช้เครื่องสูบน้ำระบายน้ำออกอย่างเต็มที่ และ จะพยายามดำเนินการให้ดีที่สุด แต่ทั้งนี้การดำเนินการในพื้นที่ดังกล่าวต้องใช้ความระมัดระวัง เนื่องจากเป็นพื้นที่ละเอียดอ่อนติดกับคลองประปา

ช่วงบ่ายวานนี้ชาวรามอินทราที่อาศัยอยู่ในซอยเลขคี่ตั้งแต่ซอย 1-39 รวมตัวปิดถนนรามอินทรา บริเวณช่วงซอย 5 เนื่องจากกังวลว่า กรุงเทพมหานคร จะใช้พื้นที่เขตบางเขนเป็นแก้มลิงรับน้ำจากย่านสะพานใหม่ เขตสายไหม และชะลอน้ำก่อนไปถึงพื้นที่หลักสี่ เนื่องจากจะทำให้ชุมชนชาวรามอินทราถูกน้ำท่วมขังยาวนานขึ้น และ น้ำจะลดลงอย่างช้า ๆ

สำหรับข้อเสนอกลุ่มผู้ประท้วง คือ ต้องการให้ กทม.เร่งระบายน้ำออกจากพื้นที่ภายใน 7 วัน หากระดับน้ำในพื้นที่เขตบางเขนไม่ลดลงจนเป็นที่น่าพอใจ จะรวมตัวเคลื่อนไหวกันอีกครั้ง ก่อนที่พวกเขาจะสลายการชุมนุมในช่วงใกล้ค่ำที่ผ่านมา"
26/11/2011,https://www.thaipbs.or.th/news/content/48943,"นายกฯ ระบุว่า อาจปรับแนววางกระสอบทรายยักษ์ หรือ บิ๊กแบ็กใหม่ เพื่อลดผลกระทบชุมชนในด้านเหนือของกรุงเทพฯ ขณะเดียวกันยังให้เฝ้าระวังน้ำฝนจากประเทศมาเลเซียที่อาจไหลท่วมในจังหวัดสงขลาได้
น.ส.ยิ่งลักษณ์ ชินวัตร นายกรัฐมนตรีกล่าวในรายการ ""รัฐบาลยิ่งลักษณ์ พบประชาชน"" ใจความตอนหนึ่งว่า แนวทางการจัดการน้ำในกรุงเทพฯในระยะต่อไป ขณะนี้ได้ให้คณะกรรมการระบายน้ำและกรมชลประทานหารือกับผู้ราชการกรุงเทพมหานคร และ ผู้ว่าฯอีก 6 จังหวัดโดยรอบ เพื่อหารือการปรับแนวทางการระบายน้ำใหม่ เพราะขณะนี้ทิศทางของน้ำได้เปลี่ยนทิศไปแล้วทำให้การระบายน้ำในกรุงเทพฯทำได้ยากขึ้น จึงต้องมีการจัดการบริหารน้ำใหม่เพื่อให้สอดคล้องกับสถานการณ์

โดยแนวทางคืออาจปรับแนวการวางแนวกระสอบทรายยักษ์ หรือ บิ๊กแบ็ก หรือ รื้อถอนบางส่วนเพื่อให้การระบายน้ำทำได้ง่ายขึ้น พร้อมเร่งติดตั้งเครื่องสูบน้ำในพื้นที่ต่าง ๆ มากขึ้นเพื่อลดผลกระทบในพื้นที่ปริมณฑลที่ยังมีน้ำท่วมขัง

ส่วนพื้นที่ภาคใต้ได้รับรายงานว่า ปริมาณน้ำฝนในประเทศมาเลเซียอาจจะมากกว่าปีที่แล้วถึง 40 เปอร์เซ็นต์ได้สั่งการให้กรมป้องกันและบรรเทาสาธารณภัย กระทรวงมหาดไทย ติดตามสถานการณ์อย่างใกล้ชิดเพื่อช่วยเหลือประชาชนอย่างทันท่วงที โดยเฉพาะจังหวัดสงขลาที่อาจได้รับผลกระทบจากน้ำที่ไหลมาจากประเทศมาเลเซียในอำเภอสะเดา "
26/11/2011,https://www.thaipbs.or.th/news/content/48950,"แม้สถานการณ์น้ำท่วมในหลายพื้นที่ในเขตกรุงเทพมหานครจะคลี่คลาย แต่ยังมีพื้นที่หนึ่งคือ ย่านบางเขน และ รามอินทรา ที่ยังมีน้ำท่วมขัง ชาวบ้านเกรงว่ากรุงเทพมหานครจะใช้พื้นที่เป็นแก้มลิงรับน้ำจากสะพานใหม่ สายไหม และชะลอน้ำก่อนไปถึงพื้นที่หลักสี่ บางพลัด จึงมีการรวมตัวปิดถนนเมื่อวานที่ผ่านมา และ เรียกร้องให้ผู้ว่าราชการกรุงเทพมหาชี้แจง
ในวันนี้ ( 26 พ.ย.) เวลาประมาณ 10.00 น.ม.ร.ว.สุขุมพันธ์ บริพัตร ผู้ว่าราชการกรุงเทพมหานครจะประชุมติดตามสถานการณ์น้ำท่วมที่ศาลาว่าการกรุงเทพมหานครเพื่อติดตาม และ ตรวจสอบพื้นที่น้ำท่วมในเขตกรุงเทพมหานคร โดยเฉพาะพื้นที่ที่มีความขัดแย้งและมีการรวมตัวปิดถนน เช่นพื้นที่บางเขนต่อเนื่องรามอินทรา เนื่องจากชาวบ้านบางส่วนกังวลว่ากรุงเทพมหานครจะใช้พื้นที่บางเขนเป็นเป็นแก้มลิงรับน้ำจากสะพานใหม่ สายไหม และ ชะลอน้ำก่อนไปถึงพื้นที่หลักสี่ บางพลัด

ซึ่งหากทำเช่นนั้นจะทำให้ชุมชนชาวรามอินทราถูกน้ำท่วมขังยาวนานขึ้น และ น้ำจะลดลงอย่างช้า ซึ่งการเจรจายุติลงได้เมื่อผู้อำนวยการเขตบางเขนรับปากจะให้สำนักการระบายน้ำเร่งระบายน้ำออกจากพื้นที่โดยติดตั้งเครื่องสูบน้ำเพิ่มที่สถานีระบายน้ำคลองรางอ้อ รางแก้ว และ คลองกระเฉด บริเวณ กม.ที่ 4 ซึ่งชาวบ้านบอกว่า หากภายในวันพรุ่งนี้ ( 27 พ.ย.) น้ำไม่ลดจะมารวมตัวปิดถนนกันอีก

มีรายงานว่าหลังจากประชุมผู้ว่าราชการกรุงเทพมหานครจะลงพื้นที่ทำความเข้ากับชาวบ้านไม่ให้มีการปิดถนน รวมทั้งชี้แจงผลกระทบที่จะเกิดขึ้น"
26/11/2011,https://www.thaipbs.or.th/news/content/48971,"วันพรุ่งนี้ ( 27 พ.ย.) สภาผู้แทนราษฎรจะเปิดอภิปรายไม่ไว้วางใจพล.ต.อ.ประชา พรหมนอก รมว.ยุติธรรม และ ผู้อำนวยการ ศปภ. โดยประเด็นหลัก คือ การบริหารจัดการสถานการณ์น้ำ และ การเสนอร่างพระราชกฤษฎีกาพระราชทานอภัยโทษ ขณะที่นักวิชาการรัฐศาสตร์ สะท้อนว่า การอภิปรายครั้งนี้จะเป็นการพิสูจน์ข้อเท็จจริงการบริหารจัดการน้ำที่หลายฝ่ายตั้งข้อสังเกตน้ำที่ท่วมเกิดจากการทำงานไม่เป็นระบบ
การบริหารจัดการน้ำในเขื่อนช่วงเดือนสิงหาคม-กันยายน ถูกตั้งข้อสังเกตถึงการบริหารจัดการสถานการณ์น้ำที่ไม่เป็นระบบ ซึ่งผศ.ทวี สุรฤทธิกุล นักวิชาการรัฐศาสตร์ สะท้อนว่า ข้อสังเกตดังกล่าวเป็นหนึ่งในหลายประเด็นที่ฝ่ายค้านมองเห็นการทำงานของฝ่ายบริหารที่ล้มเหลว จึงนำมาสู่การอภิปรายไม่ไว้วางใจ พล.ต.อ.ประชา พรหมนอก รัฐมนตรีว่าการกระทรวงยุติธรรม และ ผู้อำนวยการ ศปภ. เพราะไม่เพียงเปิดโอกาสต่อการทุจริตทำงานเพื่อเอื้อประโยชน์ให้คนบางกลุ่ม หลายมาตรการยังทำให้ประชาชนได้รับผลกระทบมากขึ้น และ นำมาสู่ความขัดแย้ง ซึ่งการอภิปรายครั้งนี้ จะทำให้ประชาชนได้เห็นข้อเท็จจริง การชี้แจงของรัฐมนตรี และ การแสดงความรับผิดชอบต่อสถานการณ์ที่จะเกิดขึ้น

ไม่เพียงแค่การอภิปรายในประเด็นการบริหารจัดการน้ำแต่การเสนอร่างพระราชกฤษฎีกาพระราชทานอภัยโทษ จะถูกนำมาอภิปรายถึงความไม่เหมาะสมและเจตนาของรัฐบาล โดยพุ่งเป้าไปที่การอภิปราย พล.ต.อ.ประชา ในฐานะรัฐมนตรีว่าการกระทรวงยุติธรรมที่รับผิดชอบโดยตรง

ฝ่ายค้านเปิดอภิปรายไม่ไว้วางใจ พล.ต.อ.ประชา เป็นไปตามรัฐธรรมนูญ มาตรา 159 ที่ ส.ส.ไม่น้อยกว่า 1 ใน 6 ของสมาชิกที่มีอยู่ เพื่ออภิปรายลงมติไม่ไว้วางใจรัฐมนตรีเป็นรายบุคคล หากพบการกระทำผิดต่อหน้าที่ ขณะเดียวกันฝ่ายค้านยังได้เข้าชื่อเพื่อถอดถอน ส.ส.พรรคเพื่อไทย 6 คน ประกอบด้วย ส.ส.กทม.4 คน นายการุณ โหสกุล นายสุรชาติ เทียนทอง นายวิชาญ มีนชัยนันท์ นายจิรายุ ห่วงทรัพย์ ส.ส.กทม. นายทนุศักดิ์ เล็กอุทัน ส.ส.อุตรดิตถ์ และนายวรชัย เหมะ ส.ส.สมุทรปราการ และยื่นให้ศาลรัฐธรรมนูญวินิจฉัยสมาชิกภาพ ตามรัฐธรรมนูญมาตรา 91 เพราะพบการกระทำผิดกฎหมาย เกี่ยวข้องกับการจัดการถุงยังชีพ และการจัดการการระบายน้ำ

โดยกรอบการอภิปรายไม่ไว้วางใจกำหนดให้มีขึ้นระหว่างวันที่ 27-28 ธันวาคม ระยะเวลาวันที่ 27 จะเริ่ม 9.30 น. ถึง 24.00 น. และจะต่อในวันรุ่งขึ้น คาดลงมติไม่เกินเวลา 24.00 น."
26/11/2011,https://www.thaipbs.or.th/news/content/48975,"หลังการระบายน้ำเสียออกจากพื้นที่น้ำท่วมขังเริ่มส่งผลกระทบต่อการทำประมงชายฝั่งตั้งแต่ช่วงเดือนตุลาคมที่ผ่าน กรมประมงจึงแนะนำเกษตรกรเร่งจำหน่ายสัตว์น้ำในช่วงนี้ เนื่องจากจะได้รับผลกระทบทำให้สัตว์น้ำเสียชีวิตและราคาตก
กรมประมงประกาศแนะนำชาวประมงชายฝั่งในพื้นที่การระบายน้ำจากสถานการณ์น้ำท่วม ให้รีบน้ำสัตว์น้ำออกจำหน่าย เนื่องจากการระบายน้ำจืดเน่าเสียจำนวนมากจะทำให้สัตว์น้ำตายเฉียบพลัน และ ส่งผลให้สัตว์น้ำราคาตกในช่วงนี้ แต่หากสัตว์น้ำยังไม่โตเต็มวัยให้พิจารณาย้ายไปอนุบาลที่อื่นก่อน

นายมาโนช รุ่งราตรี ผู้อำนวยการสำนักวิจัยและพัฒนาประมงทะเล กล่าวว่า จากการติดตามการระบายน้ำจืดลงบริเวณชายฝั่งทะเลและชายฝั่งแม่น้ำ ใน4 จุด คือ แม่น้ำท่าจีน แม่น้ำเจ้าพระยา ปากแม่น้ำบางปะกง และ แม่น้ำแม่กลอง พบว่า พื้นในบริเวณชายฝั่งแม่น้ำท่าจีนและเจ้าพระยามีปัญหาคุณภาพน้ำมากที่สุด

โดยมีสัตว์น้ำเริ่มตายตั้งแต่ช่วงเดือนตุลาคมที่ผ่านมา ทำให้เกษตรกรไม่สามารถทำการประมงได้ ทั้งนี้สถานการณ์ดังกล่าวเชื่อว่าจะส่งผลในระยะสั้นเท่านั้นและไม่กระทบต่อการทำอาชีพการประมงในระยะยาว โดยหลังจากนี้กรมประมงจะเร่งปล่อยสัตว์น้ำเพิ่มในพื้นที่ชายฝั่งทะเลและแม่น้ำทันทีหลังสถานการณ์คลี่คลาย"
28/11/2011,https://www.thaipbs.or.th/news/content/49471,"สถานการณ์น้ำท่วมที่คลี่คลายทำให้หลายจังหวัดเร่งฟื้นฟูพื้นที่ ขณะที่ปัญหาน้ำท่วมในนิคมอุตสาหกรรมหลายแห่งในจังหวัดพระนครศรีอยุธยาทำให้โรงงานบางแห่งประสบปัญหาจนต้องเลิกจ้างพนักงานแล้ว
พนักงานโรงงานมินอิก เทคโนโลยีประเทศไทย ในนิคมอุตสาหกรรมโรจนะ จังหวัดพระนครศรีอยุธยา ซึ่งผลิตชิ้นส่วนอิเล็กทรอนิกส์ เรียกร้องให้ทางบริษัทเร่งจ่ายเงินชดเชยให้ผู้ที่ถูกเลิกจ้าง หลังเดินทางมารับเช็กบริเวณหน้าศาลากลางจังหวัดตามนัดหมาย แต่ตัวแทนของบริษัทขอเลื่อนวันออกไป

สำหรับพนักงานที่ถูกเลิกจ้างมีทั้งคนงานประจำและลูกจ้างแบบเหมาช่วง โดยก่อนหน้านี้ทั้งหมดว่างงาน มานาน 1 เดือน เพราะโรงงานถูกน้ำท่วมทำให้ผู้บริหารตัวแทนคนงาน และ แรงงานจังหวัดหารือร่วมกัน และ ได้ข้อสรุปจ่ายเช็กให้พนักงานเหล่านี้

ส่วนในเขตเทศบาลตำบลโพธิ์ประทับช้าง อำเภอโพธิ์ประทับช้าง จังหวัดพิจิตร ซึ่งถูกน้ำท่วม มา 5 เดือน เจ้าหน้าที่เร่งซ่อมแซมระบบน้ำประปาที่เสียหายจากน้ำท่วม เพื่อให้สามารถจ่ายน้ำได้ตามปกติ เพราะที่ผ่านมา ชาวบ้านเดือดร้อนไม่มีน้ำใช้

ขณะที่ชาวชุมชนบางปรองเทศบาลนครนครสวรรค์ ที่อยู่ติดแม่น้ำเจ้าพระยา ยังต้องอาศัยอยู่ในเต้นท์บริเวณทางรถไฟสายเก่า เพราะน้ำท่วมสูง และบ้านบางหลังพังเสียหาย ขณะนี้กำลังรอให้น้ำลด เพื่อให้ช่างของเทศบาลฯ เข้าซ่อมแซม

ส่วนที่ชุมชนหนองหัวหมูเขตเทศบาลเมืองศรีสะเกษ ขณะนี้ชาวบ้านเริ่มกลับมาใช้ชีวิตตามปกติ เนื่องจากน้ำลดแล้วซึ่งสำนักงานป้องกัน และ บรรเทาสาธารณภัยจังหวัด กำลังรวบรวมรายชื่อให้กรมป้องกันและบรรเทาสาธารณภัย อนุมัติเงินชดเชยให้ผู้ประสบภัยกว่า 1,900 ครอบครัว

ส่วนพระวัดชุมชนท่ากกแห่ ตำบลแจระแม อำเภอเมือง จังหวัดอุบลราชธานี เร่งทำความสะอาดบริเวณลานวัด พร้อมรื้อถอนต้นไม้ที่ตายซากเพราะถูกน้ำท่วมขังกว่า 3 เดือน"
29/11/2011,https://www.thaipbs.or.th/news/content/49483,"อนุกรรมการด้านการวางแผนและกำหนดมาตรการแก้ปัญหาระยะสั้นของคณะกรรมการยุทธศาสตร์เพื่อการวางระบบการบริหารจัดการน้ำ หรือ กยน. เตรียมเสนอผลสรุปการประชุมเกี่ยวกับการดำเนินการแก้ไขปัญหาระยะสั้น 4 มาตรการให้ กยน.ชุดใหญ่พิจารณาในวันที่ 7 ธันวาคมนี้
นายปิติพงษ์ พึ่งบุญ ณ อยุธยา ในฐานะประธานคณะอนุกรรมการด้านการวางแผนและกำหนดมาตรการแก้ปัญหาระยะสั้น ของ คณะกรรมการยุทธศาสตร์เพื่อวางระบบการบริหารจัดการทรัพยากรน้ำ หรือ กยน. เปิดเผยว่า ที่ประชุมได้กำหนดกรอบมาตรการเพื่อดำเนินการระยะสั้น 4 มาตรการ ประกอบด้วย 

 
1.การบริหารจัดการน้ำโดยเริ่มจากการบริหารน้ำเขื่อนโดยตรง โดยจะไม่คำนึงเฉพาะการชลประทานเพียงอย่างเดียว แต่คำนึงถึงการป้องกันน้ำท่วมควบคู่ไปด้วย
 
2.การพิจารณาในการป้องกันน้ำท่วมในส่วนของโครงสร้างพื้นฐานกลางทาง เช่น ประตูระบายน้ำ คันกั้นน้ำ คลองระบายน้ำ ที่ต้องเร่งซ่อมแซมให้แล้วเสร็จภายใน 3-4 เดือนนี้ เพื่อรองรับฤดูฝนช่วงเดือนพฤษภาคมปีหน้า
 
3.การพิจารณาการช่วยเหลือชดเชยพื้นที่น้ำท่วมซ้ำซาก เช่น พื้นที่การเกษตร ที่เป็นพื้นที่แก้มลิง และเป็นพื้นที่รับน้ำโดยธรรมชาติ
 
4.การเร่งแก้ปัญหาการระบายน้ำในพื้นที่กรุงเทพมหานคร ทั้งฝั่งตะวันออกและตะวันตกให้สามารถระบายน้ำไปสู่ที่สูบน้ำออกได้ โดยเฉพาะในส่วนของคูคลองที่มีปริมาณขยะจำนวนมากและการบุกรุก ซึ่งกรมชลประทาน กรุงเทพมหานคร และหน่วยงานปกครองส่วนท้องถิ่นต้องเร่งแก้ไขด่วน
 
ส่วนเรื่องการเสริมคันกั้นน้ำการออกแบบคันกั้นให้เป็นประโยชน์ เพื่อควบคุมระบบน้ำ ด้านวิศวกรรม จะดำเนินการในช่วง 4-6 เดือน ขณะที่การบริหารจัดการต้องปรับการให้ข้อมูลเป็นระเบียบมากขึ้น โดยเฉพาะต้องคำนึงถึงสิ่งต่างๆ ให้เป็นอันหนึ่งอันเดียวกันและสามารถเดินหน้าต่อไปได้พร้อมกับการปรับระบบเตือนภัยในพื้นที่ที่น้ำจะต้องเดินทางไปและระดับน้ำที่จะท่วมขังให้ดีขึ้น
 
นอกจากนี้ต้องดูกลไกการทำงานที่ต้องปฏิบัติได้ทันที เช่น การทำงานเป็นหน่วยงานเดียวให้เป็นระบบงานเดียว เพื่อเป็นองค์กรที่ต้องตัดสินใจได้สำเร็จ ซึ่งในวันที่ 1 ธันวาคมนี้ จะประชุมคณะอนุกรรมการชุดนี้อีกครั้ง เพื่อดูรายละเอียดก่อนเสนอต่อคณะกรรมการ กยน. ชุดใหญ่ ในวันที่ 7 ธันวาคมนี้
 
นายปิติพงษ์กล่าวด้วยว่า การแก้ปัญหาการระบายน้ำของพื้นที่กรุงเทพมหานครในระยะสั้นต้องดูใน 3 เรื่อง คือ 1.การทำให้น้ำเดินทางไปถึงอุโมงค์ยักษ์ 2.การแก้ปัญหาระบบปั๊มน้ำของกรุงเทพมหานครที่มีการสร้างไว้เพื่อป้องกันน้ำฝนที่ต้องมีการปรับใหม่ 3.การจัดระบบคูคลองที่ถูกบุกรุกจำนวนมาก และ บางช่วงตื้นเขิน"
30/11/2011,https://www.thaipbs.or.th/news/content/49484,"รมว.ศึกษาธิการมอบให้ สพฐ. และ สทศ. จัดทำแผนสำรองรับโรงเรียนที่ยังไม่สามารถเปิดเรียนได้ทันวันที่ 6 ธ.ค.นี้ ซึ่งทำให้ อาจต้องเลื่อนการสอบ O-NET ไปอีก 2 สัปดาห์ ในเบื้องต้นพร้อมให้อำนาจเขตพื้นที่การศึกษาตัดสินใจในการเปิดเรียนของแต่ละพื้นที่ ขณะที่กรุงเทพมหานครประกาศเลื่อนเปิดเรียนเปิดโรงเรียนในสังกัด 37 โรงเรียนจาก 91 โรงเรียนไปเป็นวันที่ 13 ธ.ค.พร้อมกำหนดตารางการสอนชดเชยทั้งเสาร์และอาทิตย์
 นายวรวัจน์ เอื้ออภิญญกุล รัฐมนตรีว่าการกระทรวงศึกษาธิการ เปิดเผยภายหลังการประชุมผู้บริการองค์กรหลักว่า ที่ประชุมได้มอบให้สำนักงานคณะกรรมการการศึกษาขั้นพื้นฐาน หรือ สพฐ. และ สถาบันทดสอบทางการศึกษาแห่งชาติ หรือ สทศ. ร่วมกันจัดทำแผนสำรอง เพื่อรองรับกลุ่มโรงเรียนที่ได้รับผลกระทบจากเหตุการณ์น้ำท่วม และ ไม่สามารถเปิดการเรียนการสอนได้ทันในวันที่ 6 ธ.ค.นี้

โดยเบื้องต้นอาจจำเป็นต้องเลื่อนปฏิทินการสอบแบบทดสอบทางการศึกษาแห่งชาติขั้นพื้นฐาน หรือ O-NET ประจำปีการศึกษา 2554 ออกไปจากเดิมประมาณ 2 สัปดาห์ คือ ชั้นประถมศึกษาปีที่ 6 เดิมสอบวันที่ 15 กุมภาพันธ์ 2555 และชั้นมัธยมศึกษาปีที่ 3 เดิมสอบวันที่ 16-17 กุมภาพันธ์ 2555

 
ส่วนชั้นมัธยมศึกษาปีที่ 6 ยังคงเป็นไปตามกำหนดการเดิมคือวันที่ 18-19 กุมภาพันธ์ 2555 ทั้งนี้การเลื่อนสอบออกไปอีก 2 สัปดาห์ จะต้องนำเข้าสู่ที่ประชุมคณะกรรมการบริหาร สทศ. เพื่อพิจารณาต่อไป
 
นายวรวัจน์ ยังกล่าวอีกว่า หากมีการเลื่อนสอบ O-NET ออกไป 2 สัปดาห์ จะทำให้โรงเรียนที่สามารถเปิดเรียนได้ในวันที่ 6 ธันวาคม ไม่จำเป็นต้องเร่งสอนชดเชยเพิ่มในวันเสาร์อีก 4 ชั่วโมง ซึ่งเห็นว่า อาจจะทำให้เด็กเครียด และ การเรียนการสอนไม่เกิดประสิทธิผล โดยในวันนี้ (29 พ.ย.) สพฐ. จะแจ้งให้ทราบว่า มีโรงเรียนที่ไม่สามารถเปิดเรียนได้ในวันที่ 6 ธันวาคมกี่แห่ง และโรงเรียนที่เปิดไม่ทันจะให้อำนาจเขตพื้นที่การศึกษาตัดสินใจว่า จะให้โรงเรียนที่ยังคงได้รับผลกระทบเปิดเรียนเมื่อใด
 
ขณะที่กรุงเทพมหานครออกประกาศให้โรงเรียนในสังกัด 91 แห่งจาก 10 สำนักงานเขตที่ประสบกับสถานการณ์อุทกภัย โดยให้เปิดเรียนได้ในวันที่ 6 ธันวาคมนี้ 7 สำนักงานเขต รวม 54 โรงเรียน ขณะที่อีก37 โรงเรียน ยังมีน้ำท่วมขังทั้งในบริเวณโรงเรียน และบริเวณโดยรอบทำให้การเดินทางมาเรียนไม่สะดวกจึงเลื่อนการเปิดภาคเรียนไปเป็นวันที่ 13 ธ.ค.ได้แก่โรงเรียนในพื้นที่เขตคลองสามวา 18 โรงเรียนโรงเรียนในเขตมีนบุรี 13 โรงเรียน และโรงเรียนในเขตบางเขน จำนวน 6 โรงเรียน
 
ส่วนแผนการเรียนชดเชยกรุงเทพมหานคร เผยแพร่ตารางการเรียนชดเชยผ่านทางเฟซบุ๊คThe Bangkok Governor ระบุให้เด็กที่เปิดภาคเรียนในวันที่ 6 ธันวาคมนี้ ต้องเรียนชดเชยวันละ 1 ชั่วโมง ตั้งแต่ 15.00-16.00 น.ของวันจันทร์ถึงวันศุกร์ เริ่มตั้งแต่วันที่ 6 ธ.ค.-27 ก.พ.2555 และ สอนชดเชยในวันเสาร์ 5 ชั่วโมง ตั้งแต่ 08.00-15.00 FREE น.โดยระบุว่า ระยะเวลาที่ปิดเรียนเนื่องจากภาวะน้ำท่วมตั้งแต่ 1 พ.ย.-5 ธ.ค.รวม 24 วัน 120 ชั่วโมง
 
ส่วนแผนการสอนชดเชยสำหรับเด็กที่เปิดภาคเรียนในวันที่ 13 ธันวาคม นอกจากการเรียนชดเชยวันจันทร์ถึงศุกร์วันละ 1 ชั่วโมง วันเสาร์และวันอาทิตย์จะต้องเรียนชดเชยอีกวันละ 5 ชั่วโมง เนื่องจากโรงเรียนต้องปิดเรียนในภาวะน้ำท่วม 28 วัน รวมเวลาการเรียนที่หายไป 140 ชั่วโมง
"
30/11/2011,https://www.thaipbs.or.th/news/content/49486,"กรุงเทพมหานครฝั่งตะวันออกยังคงมีปัญหาเกี่ยวกับการรับน้ำต่อเนื่องจากด้านบน โดยเฉพาะความขัดแย้งเกี่ยวกับการเปิดประตูระบายน้ำพระยาสุเรนทร์ ซึ่งล่าสุด ผู้ว่าราชการกรุงเทพมหานคร สั่งลดบานประตูเหลือ 1 เมตร และ เตรียมดำเนินคดีกับข้าราชการการเมือง ประจำสำนักงานเลขาธิการนายกรัฐมนตรี ที่นำชาวบ้านไปกดดันให้เปิดบานประตูระบายน้ำคลองพระยาสุเรนทร์ ส่วนสถานการณ์น้ำฝั่งตะวันตกกรมชลประทานคาดว่า หลายพื้นที่จะเริ่มคลี่คลายภายใน 7 วัน
นายชลิต ดำรงศักดิ์ อธิบดีกรมชลประทาน เปิดเผยว่า กรมชลประทาน ได้ระดมเจ้าหน้าที่จากส่วนภูมิภาค เข้ามาปฏิบัติภารกิจสูบน้ำออกจากพื้นที่น้ำท่วมขังฝั่งตะวันตกของแม่น้ำเจ้าพระยาตามแผนที่กำหนดได้ ร่วมกับหน่วยราชการ ส่วนท้องถิ่นในพื้นที่จังหวัดนนทบุรี ซึ่งเจ้าหน้าที่ก็ได้ปฏิบัติงานอย่างเต็มที่

 
โดยขณะนี้ทั้งในส่วนของการจัดหากระสอบทรายเพื่อเสริมแนวคันกั้นน้ำ และ ติดตั้งเครื่องสูบน้ำ เพื่อฟื้นฟูพื้นที่น้ำท่วมขังฝั่งตะวันตกของแม่น้ำเจ้าพระยาในเขตอำเภอบางบัวทอง บางกรวย บางใหญ่ และ อำเภอไทรน้อย จังหวัดนนทบุรี ซึ่งขณะนี้กรมชลประทานได้ดำเนินการฟื้นฟูชุมชน บริเวณตลาดบางบัวทอง และ เทศบาลบางกรวย ด้วยการซ่อมแนวพนังที่เสียหาย และติดตั้งเครื่องสูบน้ำระบายออกจากพื้นที่แล้ว และคาดว่าสถานการณ์น้ำในพื้นที่ชุมชนดังกล่าวจะเข้าสู่ภาวะปกติ ภายใน 7 วัน
 
ทั้งนี้ในการสูบน้ำออกจากพื้นที่ชุมชนนั้น จะต้องมองสภาพพื้นที่ในภาพรวม และต้องวางแผนงานการกู้ให้สอดคล้องและสัมพันธ์กัน ตามสภาพพื้นที่และการไหลของทิศทางน้ำในลำคลองธรรมชาติอีกด้วย โดยไม่ส่งผลกระทบต่อพื้นที่ใกล้เคียง ต่อจากนั้นจะร่วมกับหน่วยงานส่วนท้องถิ่น เข้าดำเนินการในพื้นที่อำเภอบางใหญ่ และอำเภอไทรน้อย เพื่อให้ประชาชนกลับเข้าบ้านได้ให้เร็วที่สุด
 
ขณะที่กรมชลประทานเร่งกู้สถานการณ์ที่นนทบุรีน้ำฝั่งตะวันตกของ กทม. โดยเฉพาะพื้นที่ชุมชนลุ่มต่ำบนถนนเพชรเกษม ชาวบ้านในหมู่บ้านเศรษฐกิจ ถนนเพชรเกษม ยังคงเรียกร้องให้แก้ไขปัญหาน้ำท่วมขัง ที่เกิดขึ้นต่อเนื่องนานนับเดือน ซึ่งขณะนี้ น้ำสูงถึง 50 เซนติเมตร บางจุดสูงตั้ประมาณ 1 เมตร
 
สำหรับการดำเนินการของ กทม. แพทย์หญิงมาลินี สุขเวชชวรกิจ รองผู้ว่าราชการกรุงเทพมหานคร ได้ประชุมติดตามสถานการณ์น้ำและการแก้ไขในพื้นที่กรุงเทพมหานคร โดยที่ประชุมเห็นชอบแผนยุทธศาสตร์ฟื้นฟู เยียวยา ป้องกันและแก้ไขปัญหาอุทกภัยกรุงเทพมหานคร วางระบบบริหารจัดการน้ำท่วม และลดความสูญเสียของ กทม.ในอนาคต แบ่งเป็น 3 ระยะ ได้แก่ มาตราการระยะสั้น 90 วัน มาตรการระยะปานกลาง 1 ปี และมาตรการระยะยาวมากกว่า 1 ปี โดยให้หน่วยงานที่เกี่ยวข้องจัดทำแผนปฏิบัติการรองรับ พร้อมกำหนดกิจกรรมและระยะเวลาในการดำเนินงาน
 
ส่วนที่ฝั่งเหนือของแม่น้ำเจ้าพระยาสถานการณ์น้ำเขตดอนเมือง ระดับน้ำถนนสรงประภา ถนนโกสุมรวมใจ และถนนช่างอากาศอุทิศ ลดลงแล้ว แต่น้ำที่ยังท่วมขังในหมู่บ้านและชุมชนทางเข้าหมู่บ้านย่านดอนเมือง ยังสูงกว่า 50 เซนติเมตร เช่นเดียวกับหมู่บ้านที่อยู่ย่านดอนเมืองฝั่งวิภาวดีรังสิตขาเข้า เลยฐานทัพอากาศ น้ำยังท่วมสูง ชาวบ้านกลับที่พักอาศัยไม่ได้
 
ขณะที่ระดับน้ำในคลองเปรมประชากรยังเอ่อล้นคันคลอง เป็นปัญหาในการระบายน้ำท่วมขังออกจากพื้นที่เขตดอนเมือง ซึ่งชาวบ้านเรียกร้องให้ กทม.เปิดประตูระบายน้ำ เนื่องจากน้ำท่วมขังนานกว่า 1 เดือน แต่มีรายงานว่า ขณะนี้ กทม. สั่งการให้เปิดประตูระบายน้ำคลอง 2 เพิ่มขึ้นจาก 1.20 เมตร 20  เป็น 1.50 เมตร และเปิดประตูระบายน้ำคลองแสนแสบตอนมีนบุรีจาก 1เมตรเป็น 1.30 เมตร เพื่อช่วยเร่งระบายน้ำพื้นที่ทางเหนือของกทม.ได้เร็วกว่าเดิม
 
ส่วนปัญหาการเปิดประตูระบายน้ำคลองพระยาสุเรนทร์ซึ่งด้านบนของประตูเป็นพื้นที่อำเภอลำลูกกา จังหวัดปทุมธานี ผันต่อมายังคลอง 6 วา สายล่าง ก่อนจะไหลต่อมาที่ประตูระบายน้ำพระยาสุเรนทร์ ส่วนพื้นที่หลังประตูระบายน้ำคือพื้นที่เขตสายไหม กรุงเทพมหานคร ซึ่งล่าสุด ม.ร.ว.สุขุมพันธุ์ บริพัตร ผู้ว่าราชการกรุงเทพมหานครลงพื้นที่ตรวจสอบผลกระทบการเปิดประตูระบายคลองพระยาสุเรนทร์ช่วงวัดหนองใหญ่ เขตสายไหม หลังชาวบ้านรวมตัวเปิดประตูระบายน้ำ โดยอ้างได้รับหนังสือคำสั่งจากทาง ศปภ.ให้กทม.เปิดที่ระดับ 1.50 เมตรส่งผลให้พื้นที่หลังประตูระบายน้ำระดับน้ำเพิ่มขึ้น 3 เซนติเมตร แต่ขณะนี้ กทม. ได้สั่งลดระดับประตูระบายน้ำดังกล่าวที่ระดับ 1 เมตรเท่าเดิมแล้ว
 
ด้านนายวสันต์ มีวงษ์ โฆษกกรุงเทพมหานคร บอกว่า ขณะนี้ผู้ว่าราชการกรุงเทพมหานคร มอบให้ทีมกฎหมายของ กทม.รวบรวมเอกสารหลักฐานและข้อมูลเพื่อเตรียมดำเนินคดีในข้อหาหมิ่นประมาทกับ พ.ต.ต.เสงี่ยม สำราญรัฐ ข้าราชการการเมือง ประจำสำนักงานเลขาธิการนายกรัฐมนตรี เนื่องจากก่อนหน้าที่พันตำรวจตรีเสงี่ยม ได้เข้าแจ้งความกับสถานีตำรวจนครบาลสายไหม โดยระบุว่า กทม.ฝ่าฝืนคำสั่งของนายกรัฐมนตรีที่ให้เปิดประตูระบายน้ำคลองพระยาสุเรนทร์ ที่ระดับ 1 เมตร แต่ กทม. เปิดเพียง 80 เซนติเมตร นอกจากนี้ยังระบุว่า กทม. ตั้งใจให้น้ำท่วมขังพื้นที่ปริมณฑลให้นานที่สุด
 
ซึ่งกรณีนี้ นายวสันต์ ยืนยันว่า การบริหารจัดการน้ำของ กทม. เป็นไปตามคำสั่งของ ศปภ. ไม่เคยขัดคำสั่ง นอกจากนี้ ผู้ว่าราชการกรุงเทพมหานคร ใช้หลักเหตุผลในการเปิดปิดประตูระบายน้ำ โดยไม่มีเงื่อนไขทางการเมืองเข้ามาแทรกแซง พร้อมกันนี้ผู้ว่าราชการกรุงเทพมหานคร แสดงความเป็นห่ว่าพฤติกรรมของตำรวจตรีคนดังกล่าว จะทำให้ภาพพจน์ของ ศปภ. และกทม. เสียหายได้
"
30/11/2011,https://www.thaipbs.or.th/news/content/49552,"โฆษกกรุงเทพมหานคร ระบุ จะทำหนังสือถึง ศปภ.ให้จัดการกับนายตำรวจยศพันตำรวจตรีที่เป็นผู้นำมวลชนเข้าไปชุมนุมให้เปิดบานประตูระบายน้ำคลองพระยาสุเรนทร์กว้าง 1.50เมตร โดยยืนยันให้ ศปภ.จัดการในเรื่องนี้เพราะเป็นคนของ ศปภ.และจะต้องปิดประตูระบายน้ำลงให้เหลือที่ระดับ 1 เมตรเท่านั้น
นายวสันต์ มีวงษ์ โฆษกกรุงเทพมหานคร เปิดเผยกรณีที่มีชาวอำเภอลำลูกกา จังหวัดปทุมธานี กว่า 200 คน ชุมนุมเรียกร้องให้เปิดบานระตูระบายน้ำคลองพระยาสุเรนทร์ เขตสายไหมจากเดิม 1 เมตรเป็น 1.50 เมตรโดยมี พ.ต.ต.เสงี่ยม สำราญรัตน์ ข้าราชการการเมือง ประจำสำนักเลขาธิการสำนักนายกรัฐมนตรี ซึ่งเป็นคนเดิมที่ก่อนหน้านี้เคยพาชาวบ้านมาชุมนุมเมื่อค่ำวันที่ 27 พฤศจิกายนที่ผ่านมาซึ่งเมื่อคืนนี้ มีการเปิดบานประตูระบายน้ำกว้างเกิน 1.50 เมตร แต่หลังจากเจรจาตกลงกัน จึงได้ลดระดับลงเหลือ 1.50 เมตร

ทั้งนี้โฆษกกรุงเทพมหานคร เชื่อว่าการกระทำของ พ.ต.ต.เสงี่ยม น่าจะมีนักการเมืองอยู่เบื้องหลัง และ จากนี้ไป กทม.จะมีมาตรการควบคุมการเปิด-ปิดบานประตูระบายน้ำของกทม. พร้อมกันนี้จะนำเรื่องดังกล่าวส่งให้ ศปภ.เข้ามาดำเนินการ เพราะผู้ที่นำมวลชนเข้ามาในครั้งเป็นคนของ ศปภ.และเป็นการกระทำที่เกิดขึ้นซ้ำติดต่อกัน

อย่างไรก็ตามหาก ศปภ.ไม่เข้ามาดำเนินการกับคนของตัวเองอาจจะทำให้เกิดพฤติกรรมเลียนแบบกฎหมู่ และ เป็นพฤติกรรมที่อยู่เหนือกฎหมายหากเกิดความไม่พอใจ และในช่วงเช้า ผู้บริหารกทม.จะประชุมเพื่อประเมินสถานการณ์ว่าจะดำเนินการอย่างไรกับสถานการณ์ในขณะนี้

โดยการเปิดบานประตูระบายน้ำคลองพระยาสุเรนทร์เขตสายไหม ที่ระดับ 1.50 เมตรได้ส่งผลกระทบให้ระดับน้ำเขตสายไหม และถนนสุขาภิบาล 5 เพิ่มขึ้นประมาณ 10 เซนติเมตร"
30/11/2011,https://www.thaipbs.or.th/news/content/49560,"ปัญหาความเดือดร้อนของชาวบ้านที่ถูกน้ำท่วมยังไม่มีทีท่าว่าจะยุติลง โดยวันนี้มีชาวบ้าน 2 กลุ่มออกมาชุมนุมเรียกร้องให้แก้ปัญหาการระบายน้ำ โดยกลุ่มแรกเป็นชาวบ้านแขวงสนามบิน เขตดอนเมือง ที่จะรวมตัวกันเพื่อเรียกร้องให้ ศปภ.ปิดแบร์ริเออร์กลางถนนวิภาวดีใน 2 จุดที่มีเจ้าหน้าที่เอาแบร์ริเออร์ออกเป็นเหตุให้น้ำเข้าท่วมในพื้นที่เพิ่มอีก 20 เซนติเมตร ขณะที่ประตูระบายน้ำคลองพระยาสุเรนทร์ มีชาวอำเภอลำลูกกา จังหวัดปทุมธานี ชุมนุมเพื่อไม่ให้ กทม.ปิดบานประตูระบายให้เหลือ 1 เมตร
นายวสันต์ มีวงษ์ โฆษกกรุงเทพมหานคร เปิดเผยกรณีที่มีชาวอำเภอลำลูกกา จังหวัดปทุมธานี กว่า 200 คน ชุมนุมเรียกร้องให้เปิดบานระตูระบายน้ำคลองพระยาสุเรนทร์ เขตสายไหมจากเดิม 1 เมตรเป็น 1.50 เมตรโดยมี พ.ต.ต.เสงี่ยม สำราญรัตน์ ข้าราชการการเมือง ประจำสำนักเลขาธิการสำนักนายกรัฐมนตรี ซึ่งเป็นคนเดิมที่ก่อนหน้านี้เคยพาชาวบ้านมาชุมนุมเมื่อค่ำวันที่ 27 พฤศจิกายนที่ผ่านมา ซึ่งเมื่อคืนนี้ มีการเปิดบานประตูระบายน้ำกว้างเกิน 1.50 เมตร แต่หลังจากเจรจาตกลงกัน จึงได้ลดระดับลงเหลือ 1.50 เมตร

ทั้งนี้โฆษกกรุงเทพมหานคร เชื่อว่า การกระทำของพันตำรวจตรีเสงี่ยม น่าจะมีนักการเมืองอยู่เบื้องหลัง และจากนี้ไปกทม. จะมีมาตรการควบคุมการเปิด-ปิดบานประตูระบายน้ำของกทม. พร้อมกันนี้จะนำเรื่องดังกล่าวส่งให้ ศปภ.เข้ามาดำเนินการ เพราะผู้ที่นำมวลชนเข้ามาในครั้งเป็นคนของ ศปภ.และเป็นการกระทำที่เกิดขึ้นซ้ำติดต่อกัน

อย่างไรก็ตามหาก ศปภ.ไม่เข้ามาดำเนินการกับคนของตัวเอง อาจจะทำให้เกิดพฤติกรรมเลียนแบบกฎหมู่ และเป็นพฤติกรรมที่อยู่เหนือกฎหมายหากเกิดความไม่พอใจ และในช่วงเช้า ผู้บริหารกทม.จะประชุมเพื่อประเมินสถานการณ์ว่าจะดำเนินการอย่างไรกับสถานการณ์ในขณะนี้

การเปิดบานประตูระบายน้ำคลองพระยาสุเรนทร์เขตสายไหม ที่ระดับ 1.50 เมตรได้ส่งผลกระทบให้ระดับน้ำเขตสายไหม และถนนสุขาภิบาล 5 เพิ่มขึ้นประมาณ 10 เซนติเมตร

ขณะที่ชาวอำเภอลำลูกกา จังหวัดปทุมธานี จะนัดรวมตัวกันอีกครั้งในช่วงเที่ยง บริเวณประตูระบายน้ำคลองพระยาสุเรนทร์ หลังมีกระแสข่าวว่า กทม.จะเปิดประตูะรบายน้ำให้เหลือ 1 เมตร โดยชาวบ้านยืนยันว่าจะต่อสู้ให้ถึงที่สุดเพื่อให้เปิดประตูระบายน้ำกว้าง 1 เมตร 50 เซนติเมตร เพราะได้รับความเดือนร้อนจากระดับน้ำในพื้นที่ทยอยลดลงอย่างช้าๆ

ขณะที่นายปลอดประสพ สุรัสวดี รัฐมนตรีว่าการกระทรวงวิทยาศาสตร์และเทคโนโลยี ในฐานะฝ่ายปฏิบัติการ ศปภ.เปิดเผยว่า ขณะนี้เตรียมพิจารณารื้อถอนแนวกระสอบทรายขนาดใหญ่ หรือ บิ๊กแบ็ก โดยหารือกับนายอานนท์ สนิทวงศ์ ณ อยุธยา และนายรอยล จิตรดอน คณะทำงานปรึกษาบริหารจัดการน้ำถึงการทำแผนให้เสร็จภายใน 2 วัน เพื่อศึกษาว่าจะรื้อจุดไหนก่อน โดยมีแนวโน้มว่า จะรื้อแนวบิ๊กแบ็กถนนวิภาวดีรังสิตเป็นจุดแรก ส่วนจุดที่ 2 อาจจะเป็นที่สายไหม โดยคาดว่าใน 2 สัปดาห์น่าจะรื้อออกได้ทั้งหมด ส่วนการระบายน้ำยังไม่ได้คุยกับ กทม. โดยยอมรับว่า ผิดหวังกับการบริหารของ กทม.

วันเดียวกันสถานีไทยพีบีเอส ได้รับแจ้งจากชาวหมู่บ้านอยู่เจริญ หมู่บ้านธนินทร หมู่บ้านเปรมประชา หมู่บ้านวิภาวดีวิลล์ ว่ามีคนที่อ้างว่าเป็นเจ้าหน้าที่ของ ศปภ.มาเปิดแบร์ริเออร์เกาะกลางถนนวิภาวดีใน 2 จุด คือบริเวณตรงข้าม สถานีตำรวจนครบาลดอนเมืองและ ซอยวิภาวดี 33 ตั้งแต่เมื่อวานนี้ โดยมีความกว้างจุดละ 3 เมตร ส่งผลให้ระดับน้ำในหมู่บ้านดังกล่าวเพิ่มสูงขึ้นจากเดิม 70 เซนติเมตรเป็น 90 เซนติเมตร โดยวันนี้ชาวบ้านจะนัดรวมกันเพื่อให้ ศปภ.ปิดแบร์ริเออร์ทั้งสองจุด ไม่เช่นนั้นระดับน้ำในหมู่บ้านจะสูงขึ้นเรื่อยๆ"
30/11/2011,https://www.thaipbs.or.th/news/content/49734,"เหตุการณ์น้ำท่วมที่เกิดขึ้นส่งผลกระทบต่อธุรกิจการท่องเที่ยวในจังหวัดพระนครศรีอยุธยาเพียงจังหวัดเดียวถึง 6,000ล้านบาท ส่วนหนึ่งมาจากจำนวนนักท่องเที่ยวที่หายไปจากการเที่ยวชมความงามของโบราณสถานที่เป็นมรดกโลก ขณะที่ผู้เชี่ยวชาญจากองค์การยูเนสโกเตรียมลงพื้นที่สำรวจสภาพความเสียหายโบราณสถานในจังหวัดพระนครศรีอยุธยาในวันนี้ ( 30 พ.ย.) ก่อนที่จะเสนอแนวทางการฟื้นฟู บูรณะ ซ่อมแซมให้กับไทยต่อไป
นางสุกุมล คุณปลื้ม รัฐมนตรีว่ากระทรวงวัฒนธรรม เปิดเผยว่า ผู้เชี่ยวชาญจากองค์การการศึกษา วิทยาศาสตร์ และวัฒนธรรมแห่งสหประชาชาติ หรือ ยูเนสโก จากประเทศญี่ปุ่น เนเธอแลนด์ และ อิตาลี เตรียมลงพื้นที่สำรวจความเสียหายโบราณสถานหลายแห่งในจังหวัดพระนครศรีอยุธยาที่ได้รับผลกระทบจากน้ำท่วมในวันนี้ ภายหลังได้เดินทางไปสำรวจโบราณสถานในพื้นที่กรุงเทพมหานครมาแล้ว

 
ซึ่งผู้เชี่ยวชาญจากองค์การยูเนสโกแต่ละท่านจะทำการสำรวจความเสียหายก่อนที่จะเสนอแนวทางการบูรณะ ซ่อมแซมฟื้นฟู ให้ถูกต้องตามหลักวิชาการด้านโบราณสถานและทางวิทยาศาสตร์ โดยจะวางแนวทางการบูรณะ ซ่อมแซม และป้องกันโบราณสถานให้เกิดความมั่นคงทนต่อสภาพต่างๆ โดยเฉพาะกับปัญหาน้ำท่วมที่อาจจะเกิดขึ้นได้ในอนาคต
 
ทั้งนี้จากการหารือในเบื้องต้น ผู้เชี่ยวชาญองค์การยูเนสโกจากประเทศญี่ปุ่น มีความเป็นห่วงเรื่องของความชื้นที่ทำให้เกิดปัญหาเชื้อราที่จะทำลายโบราณสถานและจิตรกรรมบนฝาผนัง
 
และการจากสำรวจของกรมศิลปากรพบว่า มีโบราณสถานในพื้นที่ภาคเหนือและภาคตะวันออกเฉียงเหนือจำนวน 313 แห่ง ที่ได้รับผลกระทบจากน้ำท่วม ซึ่งคาดว่าจะใช้งบประมาณประมาณ 1,400 ล้านบาท ในการบูรณะซ่อมแซม และเสริมความแข็งแรงให้โบราณสถาน"
30/11/2011,https://www.thaipbs.or.th/news/content/49841,"ขณะนี้ระดับน้ำในคลองสายหลักของกทม.ลดลงมากแล้ว โดยเลขานุการคณะทำงานบริหารจัดการระบายน้ำ ศปภ. ระบุว่า จะรื้อกระสอบทรายขนาดใหญ่หรือ บิ๊กแบ็ก จุดแรกที่บริเวณถนนจันทรุเบกษาตัดถนนพหลโยธินในวันพรุ่งนี้ ( 1ธ.ค.) เนื่องจากระดับน้ำลดลงมากแล้ว
นายอานนท์ สนิทวงศ์ ณ อยุธยา เลขานุการคณะทำงานบริหารจัดการระบายน้ำ ศปภ. กล่าวถึงการประชุม ศปภ.เพื่อประเมินการรื้อแนวคันกั้นน้ำกระสอบทรายขนาดใหญ่ หรือ บิ๊กแบ็ก บางจุด คาดว่า จะทยอยรื้อแนวบิ๊กแบ็กในวันพรุ่งนี้ ( 30 พ.ย.) โดยพิจารณาตามปริมาณน้ำที่ลดลง และ น้ำที่ขังในพื้นที่ด้านล่างของบิ๊กแบ็ก โดยทางกรุงเทพมหานครจะเป็นผู้ประเมิน

ขณะที่ทางหน่วยงานที่เกี่ยวข้องทั้งกระทรวงคมนาคม กองทัพ กำลังรวบรวมอุปกรณ์ที่จะใช้รื้อแนวบิ๊กแบ็ก โดยจุดแรกที่จะรื้อคือ บริเวณถนนจันทรุเบกษาตัดกับถนนพลโยธิน เนื่องจากระดับในพื้นที่ดังกล่าวน้ำเริ่มลดลงแล้ว นอกจากนี้จะมีการประเมินรื้อแนวบิ๊กแบ็กในเขตสายไหมต่อไป

ศูนย์อำนวยการเฉพาะกิจป้องกันและแก้ไขปัญหาอุทกภัยวาตภัยและดินโคลนถล่มกรุงเทพมหานคร รายงานสถานการณ์น้ำในคลองสายหลักของพื้นที่ กทม.ลดลงต่อเนื่อง โดยระดับน้ำในคลองหกวาสายล่าง ที่ประตูระบายน้ำคลองสองลดลง 2 เซนติเมตร,คลองเปรมประชากร ด้านดอนเมือง ลดลง 6 เซนติเมตร, คลองแสนแสบช่วงแขวงบางชัน ลดลง 1-3 เซนติเมตร,คลองลาดพร้าว ลดลง 2-3 เซนติเมตร, คลองบางเขน ช่วงถนนกรุงเทพฯ-นนท์ ลดลง 4-6 เซนติเมตร, คลองบางซื่อ ลดลง 2-4 เซนติเมตร ขณะที่คลองมหาสวัสดิ์ ที่ประตูระบายน้ำคลองทวีวัฒนาลดลง 3 เซนติเมตร แต่ยังคงมีปัญหาน้ำท่วมขังในพื้นที่ตอนบนของฝั่งธนบุรีอยู่

ขณะที่กรมป้องกันและบรรเทาสาธารณภัยหรือ ปภ. สรุปพื้นที่ประสบภัยพิบัติ ใน 2 พื้นที่ คือ ประเทศไทยตอนบน 15 จังหวัด และภาคใต้ 8 จังหวัด รวม 23 จังหวัด มีจังหวัดที่สถานการณ์คลี่คลายแล้วอยู่ระหว่างฟื้นฟู 50 จังหวัด มียอดผู้เสียชีวิตรวม 661 ราย จากสาเหตุจมน้ำ และ ไฟฟ้าดูดมากที่สุด โดยจังหวัดพระนครศรีอยุธยามีผุ้เสียชีวิตมากที่สุดรวม 139 รองลงมาเป็นนครสวรรค์ ลพบุรี สุพรรณบุรี และ สิงห์บุรี ตามลำดับ ส่วนยอดผู้เสียชีวิตจากเหตุอทกภัยในจังหวัดภาคใต้ 4 จังหวัดได้แก้พัทลุง สงขลา ยะลา นราธฺวาส รวมปัจจุบันมี 9 คน"
30/11/2011,https://www.thaipbs.or.th/news/content/49843,"รองนายกรัฐมนตรี และ รัฐมนตรีว่าการกระทรวงพาณิชย์ยืนยันจะเร่งดำเนินการตามข้อเสนอของนักลงทุนญี่ปุ่น ทั้งการยกเว้นภาษีนำเข้าเครื่องจักร วัตถุดิบ และ อำนวยความสะดวกให้เจ้าหน้าที่ญี่ปุ่นเข้ามากอบกู้เครื่องจักรที่เสียหายจากน้ำท่วม ขณะที่ประธานกรรมการสภาหอการค้าฯมั่นใจนักลงทุนญี่ปุ่น จะไม่ย้ายฐานการผลิตออกจากประเทศไทย
ภายหลังคณะกรรมการร่วมภาคเอกชน 3 สถาบัน หรือ กกร. เดินทางไปหารือกับนักลงทุนญี่ปุ่น เมื่อวันที่ 28 พ.ย.ที่ผ่านมานายพงษ์ศักดิ์ อัสสกุล ประธานกรรมการสภาหอการค้าแห่งประเทศไทย เปิดเผยว่า นักลงทุนญี่ปุ่นยังยืนยันที่จะลงทุนในไทยต่อไป พร้อมขอให้ไทยยกเว้นภาษีนำเข้าเครื่องจักร อุปกรณ์ และ วัตถุดิบ รวมทั้งอำนวยความสะดวกให้เจ้าหน้าที่ญี่ปุ่นเข้าประเทศจาก 30 วัน เป็น 1 ปี เพื่อกู้เครื่องจักรในนิคมอุตสาหกรรมต่าง ๆ ขณะเดียวกันยังมีข้อสงสัยกับวิธีการบริหารจัดการน้ำของรัฐบาลเพื่อไม่ให้ปัญหาเกิดซ้ำขึ้นอีก

ขณะที่นายกิตติรัตน์ ณ ระนอง รองนายกรัฐมนตรี และ รัฐมนตรีว่าการกระทรวงพาณิชย์ และ นายวีรพงศ์ รามางกูร ประธาน คณะกรรมการยุทธศาสตร์เพื่อการฟื้นฟูและสร้างอนาคตประเทศ หรือ กยอ.. ชี้แจงว่า รัฐบาลจะเร่งลงทุนการป้องกันน้ำท่วมอย่างถาวรเช่น สร้างเขื่อน ส่วนข้อเสนอการยกเว้นภาษี ได้มอบหมายให้กรมศุลกากรพิจารณายกเว้นภาษีตามข้อเสนอ และอำนวยความสะดวกด้านพิธีการศุลกากร ส่วนกระทรวงการต่างประเทศ กระทรวงแรงงาน สำนักงานตรวจคนเข้าเมือง จะอำนวยความสะดวกให้ผู้เชี่ยวชาญญี่ปุ่นที่จะเข้ามาฟื้นฟูระบบการผลิตในบริษัท ได้นานไม่เกิน 1 ปี

การเดินทางครั้งนี้ยังได้พบกับบริษัทประกันรายใหญ่ของประเทศญี่ปุ่น ซึ่งได้รับการยืนยันว่า จะรับประกันภัยในประเทศไทยต่อไป โดยไม่มีเงื่อนไขเพิ่มเติม นอกจากนี้รัฐมนตรีว่าการกระทรวงบริการทางการเงินของญี่ปุ่นเตรียมประสานงานกับบริษัทประกันภัยในประเทศให้อีกด้วย"
1/12/2011,https://www.thaipbs.or.th/news/content/50024,"ศูนย์ปฎิบัติการช่วยเหลือผู้ประสบอุทกภัยหรือ ศปภ. เปิดเผยว่า ขณะนี้มีพื้นที่น้ำท่วมขังในกรุงเทพฯ และ ปริมณฑลลดลง 1.49 ล้านไร่ ซึ่งคาดว่า ภายใน 2 สัปดาห์ ภาพรวมสถานการณ์น้ำจะอยู่ในความควบคุมทั้งหมด และ จะไม่มีมวลน้ำก้อนใหญ่ตามที่มีการคาดการณ์กันก่อนหน้านี้
หลังจาก ศปภ. เว้นช่วงการรายงานสถานการณ์อุทกภัยไป 2 สัปดาห์ เมื่อวานนี้ ดร.อานนท์ สนิทวงศ์ ณ อยุธยา รักษาการผู้อำนวยการสำนักงานพัฒนาเทคโนโลยีอวกาศและภูมิสารสนเทศ องค์การมหาชน หรือ สทอภ. ในฐานะคณะทำงานบริหารจัดการระบายน้ำในพื้นที่ที่เกิดสาธารณภัยร้ายแรง และ โฆษก ศปภ. เปิดเผยว่า จากการประเมินสถานการณ์น้ำในภาพรวมของทั้งลุ่มน้ำ ตั้งแต่ภาคเหนือตอนล่างถึงกรุงเทพฯ และ ปริมณฑล ด้วยภาพถ่ายดาวเทียม พบว่า มีน้ำท่วมข้างอยู่ในพื้นที่ประมาณ 7,000 ล้านลูกบาศก์เมตร จากที่เคยมีสูงสุดถึง 16,000 ล้านลูกบาศก์เมตร ในช่วงต้นเดือน ถึงกลางเดือนตุลาคมที่ผ่านมา น้ำจึงหายไป 9,000 ล้านลูกบาศก์เมตรในช่วง 1 เดือนเศษ

โดยน้ำที่หายไปได้ลงสู่ทะเลใน2 เส้นทางหลัก คือ ส่วนใหญ่ 3 ใน 4 ลงแม่น้ำลำคลองตามธรรมชาติ ในแม่น้ำสายหลัก ได้แก่ แม่น้ำเจ้าพระยา ท่าจีน บางปะกง และคลองอื่น ๆ และบางส่วนลงทะเล โดยดึงน้ำหลากเข้าสู่ระบบการผันน้ำลงทะเล และน้ำส่วนที่เหลืออยู่ในภาคเหนือตอนล่างตั้งแต่สุโขทัย พิษณุโลก พิจิตร ถึงนครสวรรค์ มีเพียงประมาณ 600 ล้านลูกบาศก์เมตร ซึ่งเป็นน้ำค้างทุ่งเตรียมพร้อมไว้ใช้ทำนาที่จะมาถึง และ น้ำส่วนนี้ไหลลงมาไม่มากลงมาในลำน้ำจึงไม่ต้องกังวล

น้ำอีกส่วนที่ยังมีอยู่ทางเหนือของกรุงเทพฯคือน้ำในลุ่มแม่น้ำเจ้าพระยา แม่น้ำป่าสัก ในจังหวัดชัยนาท พระนครศรีอยุธยา ลพบุรี มีเหลือ 1,900 ล้านลูกบาศก์เมตร จำนวนหนึ่งอาจหลากลงสู่พื้นที่จังหวัดปทุมธานีด้านตะวันออก แต่ส่วนใหญ่แบ่งเป็นน้ำค้างทุ่ง และน้ำที่ไหลลงมาตามลำน้ำ คือแม่น้ำเจ้าพระยา

ซึ่งจากการประเมินสถานการณ์ คาดว่า 2 ฝั่งกรุงเทพฯ และ ปริมณฑลเหลือน้ำหลากลงมาไม่เกิน 1,500 ล้านลูกบาศก์เมตร เพราะระบายลงทะเลไปจำนวนมาก ส่วนน้ำที่จะระบายลงมา 2 ฝั่ง ๆ ละประมาณ 700-800 ล้านลูกบาศก์เมตร ส่วนหนึ่งจะเข้าสู่ระบบคลอง และการผันน้ำ การหลากลงมาโดยตรงเหลือน้อยมาก

สำหรับภาพรวมสถานการณ์น้ำขณะนี้จึงอยู่ในสภาวะที่ควบคุมได้แล้ว แต่ไม่ได้หมายความว่าทุกพื้นที่จะแห้ง เพียงแต่น้ำที่หลากมาส่วนใหญ่จะเข้าสู่ระบบคลอง เหลืออยู่บ้างทางฝั่งตะวันตก แต่สถิติปริมาณน้ำกำลังอยู่ในช่วงขาลงทั้งหมด และลดลงอย่างรวดเร็ว จากช่วงแรกที่ลดลงช้า จึงเป็นสัญญาณว่า สถานการณ์น่าจะกลับสู่สภาพปกติได้ค่อนข้างเร็ว และมั่นใจว่าจะไม่มีมวลน้ำก้อนใหม่อีก เพราะได้ผ่านจุดรุนแรงที่สุดมาแล้ว เหลือเพียงการกระจายน้ำไปในระดับพื้นที่

ขณะที่ภาพถ่ายดาวเทียมเมื่อวันที่ 27 พฤศจิกายน 2554 พบว่า มีพื้นที่น้ำท่วมขังในกรุงเทพฯ และ ปริมณฑลเหลือ 1.26 ล้านไร่ ลดลง 1.49 ล้านไร่ใน 2 สัปดาห์ โดยน้ำที่เคยน้ำท่วมมากมีพื้นที่น้ำท่วมขังลดลงอย่างเห็นได้ชัดเจน

ส่วนพื้นที่กรุงเทพฯ และปริมณฑล ฝั่งตะวันตก ยอมรับว่า การระบายน้ำสู้ฝั่งตะวันออกไม่ได้ โดยมีพื้นที่น้ำท่วมขังลดลงจาก 0.96 ล้านไร่ เหลือเพียง 0.61 ล้านไร่ ใน 15 วัน หรือลดลงร้อยละ 36 มีพื้นที่น้ำแห้งไป 0.35 ล้านไร่ เพราะเครื่องมือในการจัดการน้ำฝั่งตะวันตก ได้แก่ ระบบคูคลอง ระบบคันกั้นน้ำ ระบบสูบน้ำ สถานีสูบน้ำขนาดใหญ่ มีน้อยกว่าและด้อยประสิทธิภาพกว่าฝั่งตะวันออก

สำหรับพื้นที่ฝั่งตะวันออกที่ยังมีน้ำท่วมขัง ได้แก่ เมืองเอก ดอนเมือง หลักสี่ ซึ่งเป็นพื้นที่ลุ่ม การระบายน้ำต้องลงระบบคลองเปรมประชากร และคลองลาดพร้าว ส่วนพื้นที่รังสิต มหาวิทยาลัยธรรมศาสตร์ ศูนย์รังสิต และพื้นที่ติดแม่น้ำเจ้าพระยากำลังมีการระดมกำลังไปช่วยเมืองเอกเริ่มกระบวนการฟื้นฟูแล้วสามารถมีกระบวนการสูบน้ำออกเชื่อว่า ใช้เวลาไม่นานเพราะมีความเข้มแข็งในพื้นที่สูง

ขณะที่กรมชลประทานได้เข้าไปร่วมมือกับเทศบาลนครรังสิตจังหวัดปทุมธานี ชุมชนเชียงราก เชื่อว่า พื้นที่เหล่านี้จะแห้งขึ้นตามลำดับ ส่วนทุ่งรังสิตตอนในกำลังทยอยไล่น้ำทุ่งลงคลองรังสิตประยูรศักดิ์ อำเภอลำลูกกา ต่อเนื่องเขตสายไหม ต้องใช้เวลาอีกระยะหนึ่ง เพราะอีก 2-3 วัน ระดับน้ำในคลองรังสิตประยูรศักดิ์ และคลองหกวาสายล่างจะกลับเข้าสู่ตลิ่งทั้งหมด

ขณะนี้คันกั้นน้ำเริ่มโผล่ในหลายจุด เชื่อว่า อีก 3-4 วัน กระบวนการฟื้นฟูในระดับพื้นที่น่าจะทำได้ แต่ไม่ใช่แค่น้ำในลำคลองลดแล้ว พื้นที่หมู่บ้านและชุมชนจะต้องแห้ง เพราะต้องสูบน้ำท่วมขังออกด้วย ซึ่งต้องเริ่มดำเนินการ แต่พื้นที่ส่วนใหญ่เป็นพื้นที่หลากน้ำอยู่แล้ว จึงไม่น่ากังวล นิคมอุตสาหกรรมต่าง ๆ ก็มีระบบป้องกันได้ดี

ส่วนพื้นที่ฝั่งตะวันตกเริ่มคลี่คลายการท่วมขังจะเริ่มคลี่คลายจากใต้ขึ้นเหนือเสมอ ฝั่งตะวันออกก็เช่นกัน พื้นที่นครปฐม พุทธมณฑล มีการคลี่คลายไล่ขึ้นไปถึงทุ่งด้านบน คือ บางกรวย บางบัวทอง ไทรน้อย ลาดบัวหลวง ซึ่งเริ่มแห้งเป็นส่วนใหญ่ แต่โดยรวมยังต้องใช้เวลาอีก 10 วัน พื้นที่ส่วนใหญ่น่าจะกลับเข้าสู่ระบบ เส้นทางน้ำสายหลักน่าจะกลับสู่ตลิ่ง กระบวนการสูบน้ำในระดับชุมชนน่าจะสามารถดำเนินการได้อย่างมีประสิทธิภาพ โดย ศปภ.จะสนับสนุนผ่าน ศปภ.จังหวัด ซึ่งรู้จักพื้นที่ดี"
1/12/2011,https://www.thaipbs.or.th/news/content/50039,"การนิคมอุตสาหกรรมแห่งประเทศไทยประสานความร่วมมือนิคมอุตสาหกรรม 16 แห่ง ในการจัดหาสถานที่จัดเก็บเครื่องจักรของผู้ประกอบการที่ประสบสภาวะน้ำท่วม ขณะที่กระทรวงอุตสาหกรรมวางแผนจัดบิ๊กคลีนนิ่งเดย์นิคมฯสหรัตนนคร ในวันที่ 7 ธันวาคมนี้ หลังมีการระดมเครื่องสูบน้ำเพิ่มเติมทำให้ระดับน้ำลดลงอย่างรวดเร็ว
 นายณัฐพล ณัฏฐสมบูรณ์ รองปลัดกระทรวงอุตสาหกรรม ในฐานะกรรมการฟื้นฟูนิคมอุตสาหกรรมสหรัตนนคร เปิดเผยภายหลังการลงพื้นที่นิคมฯ โดยพบว่า ระดับน้ำได้ลดลงอย่างมาก จากการขุดเจาะถนนเพื่อระบายน้ำลงแม่น้ำป่าสักตามธรรมชาติ ทำให้ขณะนี้ระดับน้ำอยู่ที่ประมาณ 64 เซนติเมตร จากระดับผิวถนนจากเดิมที่เคยท่วมสูงสุดอยู่ที่เกือบ 7 เมตร โดยขณะนี้แนวคันกั้นน้ำอยู่สูงพ้นน้ำแล้วประมาณ 1 เมตรทำให้ทางนิคมฯเริ่มวางแผนสูบน้ำออกจากนิคมฯ ในวันที่ 3 ธันวาคม นี้ และ คาดว่าจะสามารถสูบน้ำออกได้หมดภายในวันที่ 5 ธันวาคมนี้ ซึ่งเร็วกว่าแผนเดิมที่วางไว้ที่จะเริ่มสูบในวันที่ 5 และจะเร่งระดมให้เสร็จสิ้นภายในวันที่ 22 ธันวาคมนี้

 
ส่วนนิคมอุตสาหกรรมอีก4 แห่ง ในจังหวัดพระนครศรีอยุธยา คือ สวนอุตสาหกรรมโรจนะ นิคมอุตสาหกรรมไฮเทค นิคมอุตสาหกรรมบางปะอิน และเขตประกอบการอุตสาหกรรมแฟคทอรี่แลนด์ ขณะนี้น้ำที่ท่วมขังลดลงเกือบหมดแล้ว คงเหลือเพียงบางส่วนไม่ถึงร้อยละ 10 ซึ่งขณะนี้โรงงานหลายแห่งก็เริ่มเปิดดำเนินการตามปกติแล้ว
 
สำหรับนิคมอตุสาหกรรมนวนคร คาดว่า น่าจะเปิดดำเนินการได้ช้าที่สุด เนื่องจากระดับน้ำยังท่วมสูง และต้องรอให้ระดับน้ำลดลง เช่นเดียวกับนิคมอุตสาหกรรมสหรัตนนคร จึงจะสามารถทำการกู้นิคมได้
 
นางมณฑา ประณุทนรพาล ผู้ว่าการการนิคมอุตสาหกรรมแห่งประเทศไทย (กนอ.) บอกว่า ได้ร่วมมือกับนิคมอุตสาหกรรมทั้ง 16 แห่งทั่วประเทศ ในการจัดหาสถานที่ว่างในส่วนของโรงงาน คลังสินค้า ให้กับผู้ประกอบการที่ถูกน้ำท่วม ได้มีแหล่งผลิตและจัดเก็บเครื่องมือเครื่องจักร รวมทั้งสินค้าชั่วคราว เบื้องต้น มีพื้นที่ว่างสามารถรองรับได้แล้ว 11 นิคมฯ เนื้อที่ประมาณ 2,826 ไร่
 
ขณะที่แผนการฟื้นฟูการนิคมอุตสาหกรรมแห่งประเทศไทย ได้เตรียมแนวทางในการอำนวยความสะดวก แก่ผู้ประกอบการในการขนย้ายเครื่องจักร และอุปกรณ์ วัตถุดิบ ผลิตภัณฑ์ ออกนอกเขตประกอบการเสรี พร้อมวางแผนเรียกความเชื่อมั่นต่อนักลงทุนต่างชาติ ด้วยการเตรียมสร้างแนวเขื่อนกั้นน้ำถาวร เพื่อป้องกันเหตุการณ์ซ้ำรอย"
1/12/2011,https://www.thaipbs.or.th/news/content/50042,"กระทรวงพาณิชย์จะประชุมหารือกับผู้ค้าวัสดุก่อสร้างในวันนี้ ( 1 ธ.ค.) เพื่อขอความร่วมมือในการปรับลดราคาสินค้าให้กับประชาชน พร้อมทั้งคาดการณ์ว่า เหล็ก ปูน แล ะทราย ไม่น่าจะขาดตลาด ยกเว้นอิฐก้อน ที่โรงงานได้รับผลกระทบจากน้ำท่วม
นายภูมิ สาระผล รัฐมนตรีช่วยว่าการกระทรวงพาณิชย์ เปิดเผยว่า วันนี้จะประชุมหารือกับผู้ประกอบการวัสดุก่อสร้าง โดยจะขอความร่วมมือปรับลดสินค้าให้แก่ประชาชนที่จำเป็นต้องใช้สินค้าในกลุ่มดังกล่าวเพื่อฟื้นฟูบ้านเรือนหลังสถานการณ์น้ำท่วมคลี่คลาย ทั้งนี้เบื้องต้นได้ขอความร่วมมือให้ตรึงราคาไว้ก่อน ขณะที่ก่อนหน้านี้ กรมการค้าภายในได้เจรจากับผู้ประกอบการพบว่า กลุ่ม เช่น กระเบื้อง สุขภัณฑ์ห้องน้ำ สีทาบ้าน น้ำยาทำความสะอาด พร้อมให้ความร่วมมือปรับลดราคาลงมาเพื่อช่วยเหลือประชาชน

 
ขณะเดียวกันคาดว่าสินค้าวัสดุก่อสร้างที่น่าจะไม่ขาดตลาดแล้ว ได้แก่ เหล็ก ปูน และทราย แต่ที่น่าเป็นห่วงคือ อิฐก้อน ที่อาจมีขาดตลาดได้ เนื่องจากโรงงานได้รับผลกระทบจำนวนมาก
 
นอกจากเรื่องราคาวัสดุก่อสร้างแล้ว เรื่องของราคาอาหาร เช่น ไข่ไก่ ยังพบว่ามีการขายเกินราคาอยู่ จากปกติฟองละ 3-4 บาท และ นมข้นหวาน ที่ได้รับผลกระทบจากน้ำท่วมโรงงานที่ผลิต ทำให้ขาดตลาด จึงเร่งให้ผู้ประกอบการโรงงานที่ไม่ได้รับผลกระทบจากน้ำท่วม ผลิตเพิ่มเติมเพื่อรองรับความต้องการของประชาชน
 
ด้านนางวัชรี วิมุกตายน อธิบดีกรมการค้าภายใน เปิดเผยว่า ได้รับการร้องเรียนจากประชาชนว่า มีผู้ประกอบการลากจูงรถยนต์ รวมถึงบริการซ่อมรถยนต์บางราย คิดค่าบริการแพงเกินจริง ได้แก่ อะไหล่รถยนต์ บริการซ่อมรถ บริการปะยาง บริการเปลี่ยนถ่ายน้ำมันเครื่อง และบริการล้าง อัด ฉีด ซึ่งเป็นสินค้าและบริการที่ต้องปิดป้ายแสดงราคาอย่างชัดเจน
 
กรมการค้าภายในได้หารือกับผู้ประกอบการรถยนต์ และรถจักรยานยนต์ เพื่อกำหนดมาตรการกำกับดูแลให้เป็นธรรม พร้อมทั้งขอความร่วมมือผู้ประกอบการให้ลดราคา และไม่ปรับเพิ่มราคาอะไหล่ ซึ่งทางเอกชนยินดีให้ความร่วมมือลดราคาอะไหล่ลงร้อยละ 10-50 
 
นอกจากนี้ยังได้ประสานความร่วมมือไปยังสมาคมอุตสาหกรรมยานยนต์ไทย และสมาคมอู่กลางการประกันภัย เพื่อให้สมาชิกกำหนดอัตราค่าบริการไม่เกินกว่าราคากลางมาตรฐานที่กำหนด และให้บริการตรวจสอบและซ่อมแซมรถยนต์ในราคาพิเศษ โดยกรมจะจัดทำราคากลางเผยแพร่ผ่านเว็บไซต์ของกรมและสื่อต่าง ๆ 
 
ทั้งนี้ หากมีการคิดค่าบริการเกินอัตราที่กำหนด อาจเข้าข่ายความผิดจงใจ มีโทษจำคุกไม่เกิน 7 ปี หรือปรับไม่เกิน 140,000 บาท หรือทั้งจำทั้งปรับ และ กรณีไม่ปิดป้ายแสดงค่าบริการซ่อมรถยนต์ รถจักรยานยนต์ มีโทษปรับไม่เกิน 10,000 บาท โดยประชาชนสามารถร้องเรียนได้ที่ 1569"
2/12/2011,https://www.thaipbs.or.th/news/content/50319,"นายกรัฐมนตรีสั่งระดมเครื่องสูบน้ำเพื่อเร่งระบายน้ำในทุกพื้นที่ให้เข้าสู่สภาวะปกติก่อนปีใหม่นี้ โดยพื้นที่ฝั่งตะวันออก ศปภ.คาดการณ์ว่าในระยะไม่กี่วันนี้ สถานการณ์น้ำน่าจะคลี่คลาย และ กลับมาใช้ชีวิตปกติได้ขณะที่สถานการณ์ฝั่งตะวันตกของกรุงเทพมหานครยังต้องใช้เวลาอีกระยะ
ระหว่างการร่วมกิจกรรมโครงการฟื้นฟูพื้นที่ประสบอุทกภัยหลังน้ำลดที่ อำเภอปากเกร็ด จังหวัดนนทบุรี น.ส.ยิ่งลักษณ์ ชินวัตร นายกรัฐมนตรี ยืนยันถึงการเร่งระบายน้ำโดยการใช้เครื่องสูบน้ำ และ คาดว่าใช้เวลาไม่เกิน 4-5 วัน น้ำจะแห้งลง ก่อนเข้าสู่ช่วงเวลาในการฟื้นฟู

นอกจากนี้นายกรัฐมนตรี ยังได้สั่งการให้ผู้ว่าราชการจังหวัดนนทบุรีประสานช่วยเหลือค่าใช้จ่ายเยียวยาประชาชนครัวเรือนละ 5,000 บาท ส่วนบ้านเรือนที่เสียหายจ่ายสูงสุดไม่เกิน 30,000 บาท ส่วนการช่วยเหลือในเบื้องต้นจะมีการพ่นยากันยุง บำบัดน้ำเสีย เก็บขยะสร้างโรงครัวและตั้งศูนย์ซ่อมเครื่องใช้ไฟฟ้า ตลอดจนการพักชำระหนี้

ขณะที่นายอานนท์ สนิทวงศ์ ณ อยุธยา เลขานุการคณะกรรมการบริหารจัดการระบายน้ำในพื้นที่ที่เกิดสาธารณภัยร้ายแรง กล่าวถึงกระแสข่าวการยุบ ศปภ.ว่า คงไม่ถึงขั้นยกเลิก ศปภ. ในขณะนี้ แต่อาจจะมีการปรับเปลี่ยนรูปแบบการทำงานเนื่องจากขณะนี้สถานการณ์น้ำได้ผ่านพ้นช่วงความรุนแรงไปแล้ว

ส่วนภาพรวมสถานการณ์น้ำฝั่งตะวันออก นายอานนท์ระบุว่า ได้เริ่มคลี่คลายลงแล้วเหลือเพียงการแก้ไขปัญหาระดับพื้นที่ ซึ่ง ศปภ.มีหน้าที่สนับสนุนเครื่องมือและอุปกรณ์ ทั้งนี้คาดว่า ในวันที่ 5 ธันวาคมนี้พื้นที่ทางฝั่งตะวันออกส่วนใหญ่จะกลับเข้าสู่ภาวะการฟื้นฟูได้

ส่วนทางฝั่งตะวันตกกรมชลประทานจะทำหน้าที่ดูแลสถานการณ์น้ำ ในภาพรวมโดยพื้นที่ที่ยังมีปัญหา คืออำเภอบางบัวทองและบางใหญ่ แต่เชื่อว่าจะมีการระบายน้ำลงระบบคูคลองได้ โดยใช้เวลาประมาณ 10 วัน

ด้านนายปลอดประสพ สุรัสวดี รัฐมนตรีว่าการกระทรวงวิทยาศาสตร์และเทคโนโลยี ในฐานะหัวหน้าฝ่ายปฏิบัติการศูนย์ปฏิบัติการช่วยเหลือผู้ประสบอุทกภัย หรือ ศปภ. เปิดเผยว่า นายกรัฐมนตรี ได้สั่งให้ฝ่ายปฎิบัติการทยอยรื้อแนวกระสอบทรายขนาดใหญ่หรือบิ๊คแบ็กออก โดยได้เริ่มรื้อไปบ้างแล้ว ซึ่งเป็นการรื้อออกที่ละ 10-20 เมตร และ จะไม่ทำในจุดเดียวทั้งหมด ส่วนจุดที่เริ่มต้นเป็นทางทิศเหนือแนวบริเวณของทางรถไฟ และส่วนฝั่งตะวันออกบริเวณเขตสายไหม โดยการรื้อจะระดมจากทุกภาคส่วนและขอความร่วมมือภาคเอกชนซึ่งคาดว่าจะใช้เวลาการรื้อประมาณ 2 สัปดาห์

 
ขณะที่ พล.อ.อ.สุกำพล สุวรรณทัต รัฐมนตรีว่ากระทรวงคมนาคมได้สั่งให้กรมทางหลวง ร่วมกับหน่วยงานที่รับผิดชอบรื้อแนวบิ๊กแบ็กภายใน 1-2 วันนี้ ซึ่งไม่น่าจะมีปัญหาในการเปิดแนวบิ๊กแบ็ก หลังสถานการณ์น้ำได้ลดลงแล้ว โดยการรื้อจะเป็นไปตามที่เคยวางแนวกระสอบทรายยักษ์ไว้บริเวณรางรถไฟ ถนนวิภาวีดีรังสิตขาออก
 "
2/12/2011,https://www.thaipbs.or.th/news/content/50320,"ศาลปกครองกลางมีคำวินิจฉัยไม่ออกคำสั่งคุ้มครองให้หยุดกู้ถนนสาย 340 และไม่มีคำสั่งคุ้มครองการเปิดประตูระบายน้ำตามแนวคลองมหาสวัสดิ์ ของ กทม. เนื่องจากเห็นว่า การระบายน้ำและกู้ถนนเป็นภารกิจของ ศปภ. แต่สั่งให้ทั้ง ศปภ.และ กทม.พิจารณาระบายน้ำอย่างเหมาะสม และ ให้กระทบต่อประชาชนในจังหวัดนนทบุรีน้อยที่สุด
ขณะที่ข้อพิพาทเกี่ยวกับการเปิดประตูระบายน้ำพระยาสุเรนทร์ผู้ว่าราชการกรุงเทพมหานคร ยืนยัน เปิดเพียง 1.40 เมตร เพราะต้องรอดูผลกระทบที่อาจเกิดขึ้นกับพื้นที่ท้ายประตู พร้อมสั่งระดมเครื่องสูบน้ำกว่า 60 เครื่อง เร่งระบายน้ำ พร้อมยืนยันว่า กทม.จะไม่เจรจากับพ.ต.ต.เสงี่ยม สำราญรัตน์ แกนนำชาวบ้าน ที่นำชาวบ้านมาเปิดปิดประตูระบายน้ำด้วยตัวเอง และได้ส่งเจ้าหน้าที่ของ กทม.เข้าแจ้งความดำเนินคดีกับตำรวจแล้ว

ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร เปิดเผยถึง กรณีที่ชาวอำเภอลำลูกกา จังหวัดปทุมธานี และ ชุมชนใกล้เคียง ชุมนุมให้เปิดบานประตูระบายน้ำคลองพระยาสุเรนทร์ที่ระดับ 1.50 เมตร โดยระบุว่า ได้สั่งเปิดบานประตูระบายน้ำคลองพระยาสุเรนทร์เพิ่มขึ้นอีก 10 เซนติเมตร จาก 1.30 เมตรเป็น 1.40 เมตร หลังประเมินสถานการณ์น้ำ พบว่า ระดับน้ำนอกบานประตูลดลง 7 เซนติเมตร ขณะที่ระดับน้ำด้านในเท่าเดิม และอาจจะมีการประเมินให้เปิดบานประตูเพิ่มขึ้นที่ 1.50 เมตรในวันนี้ (2 ธ.ค.) 

 
ทั้งนี้การเปิดจะขอพิจารณาเปิดแบบขั้นบันไดเนื่องจากขณะนี้ กทม.ยังต้องมีภาระกิจที่ต้องระบายน้ำในพื้นที่ กทม. โดยเฉพาะพื้นที่ที่มีน้ำท่วมขัง เช่นเขตสายไหมและบางเขน ที่มีประชากรค่อนข้างหนาแน่น ขณะที่ประตูระบายน้ำบานอื่น ๆ ยังคงไว้ที่ระดับเดิม
 
นอกจากนี้ผู้ว่าราชการกรุงเทพมหานคร ยังย้ำจุดยืนว่า จะไม่มีการเจรจากับ พ.ต.ต.เสงี่ยม สำราญรัตน์ แกนนำชาวอำเภอลำลูกกา จังหวัดปทุมธานี และ พื้นที่ใกล้เคียงที่มากดดันการทำงาน เพราะเชื่อว่า กทม.บริหารจัดการน้ำอย่างเป็นระบบและถูกต้องเหมาะสมแล้ว เพราะประตูระบายน้ำถือเป็นทรัพย์สินของราชการ และ ไม่ต้องการให้ถูกโยงเป็นเรื่องการเมือง
ขณะที่ศาลปกครองกลางมีคำสั่งในคดีที่ นางทศสิริ พูลนวล ชาวอำเภอลำลูกกา จังหวัดปทุมธานี ยื่นคำร้องของให้ศาลมีคำสั่งคุ้มครองชั่วคราว โดยกรณีแรกที่ได้ยื่นฟ้องศูนย์ปฏิบัติการช่วยเหลือผู้ประสบอุทกภัย หรือ ศปภ.โดยขอให้มีคำสั่งคุ้มครองระงับการกู้ถนนสาย 340 ซึ่งเป็นการปิดกั้นทางระบายน้ำด้านทิศเหนือ และทิศใต้ของจังหวัดนนทบุรี

กรณีนี้ศาลเห็นว่าการดำเนินการดังกล่าวเป็นภารกิจของ ศปภ. ที่ประชาชนส่วนรวมได้ประโยชน์ หากมีคำสั่งคุ้มครองจะก่อให้เกิดปัญหาต่อการบริหารงานของ ศปภ. จึงไม่สมควรมีคำสั่งบรรเทาทุกข์

ส่วนประเด็นที่ยื่นคำร้องให้กรุงเทพมหานครเปิดประตูระบายน้ำริมคลองมหาสวัสดิ์ เพื่อระบายน้ำมายังพื้นที่รับน้ำด้านล่าง ศาลเห็นว่า จากการไต่สวนพบว่า กทม.ได้เปิดประตูระบายน้ำถึง 4 บานแล้ว และ เมื่อเวลาผ่านไปสถานการณ์ และข้อมูลการระบายน้ำอาจเปลี่ยนแปลง จึงให้ ศปภ.และกทม. ร่วมกันพิจารณาหลักเกณฑ์ในการเปิดปิดประตูระบายน้ำในสัดส่วนที่เหมาะสม และสามารถบริหารจัดการน้ำในพื้นที่รับผิดชอบได้ รวมทั้งให้พิจารณาถึงความเดือดร้อนของประชาชนในจังหวัดนนทบุรีประกอบด้วย"
2/12/2011,https://www.thaipbs.or.th/news/content/50323,"ระดับน้ำท่วมขังที่ลดลงจนกลับเข้าสู่ภาวะปกติในนิคมอุตสาหกรรมไฮเทคทำให้โรงงานหลายแห่งเริ่มเปิดเดินเครื่องจักร เพื่อเร่งผลิตสินค้าใหทันกับคำสั่งซื้อ
เจ้าหน้าที่ภายในโรงงานผลิตชิ้นส่วนรถยนต์เริ่มลงมือทำความสะอาดเครื่องจักร รวมทั้งบริเวณโรงงาน หลังสถานการณ์น้ำท่วมขังลดลงจนกลับเข้าสู่ภาวะปกติ เพื่อเตรียมเปิดเดินเครื่องจักรภายในอีก 1 สัปดาห์ โดยนายเผดิมชัย สะสมทรัพย์ รัฐมนตรีว่าการกระทรวงแรงงาน นายวิทยา บุรณศิริ รัฐมนตรีว่าการกระทรวงสาธารณสุข นายสุภาพ คลี่ขจาย ผู้ช่วยรัฐมนตรีประจำกระทรวงอุตสาหกรรม และ นายวิทยา ผิวผ่อง ผู้ว่าราชการจังหวัดพระนครศรีอยุธยา ได้เข้าตรวจความพร้อมโรงงานผลิตชิ้นส่วนยานยนต์ ที่ก่อนหน้านี้ถูกน้ำท่วมสูงเกือบ 5 เมตร นานถึง 2 เดือน ส่งผลให้สินค้าในสายการผลิตขาดตลาด ซึ่งขณะนี้ทางโรงงานเร่งตรวจสอบระบบเครื่องจักรที่ถูกน้ำท่วมเพื่อติดตั้งเครื่องจักรใหม่ทดแทนทันที หากเครื่องจักรชุดเดิมชำรุด

นายวิทยา บุรณศิริ รัฐมนตรีว่าการกระทรวงสาธารณสุข บอกว่า การฟื้นฟูโรงงานในจังหวัดพระนครศรีอยุธยา ในภาพรวมถือว่าเร็วกว่าแผนที่วางไว้ โดยในส่วนของนิคมอุตสาหกรรมไฮเทค เริ่มสูบน้ำออกจากนิคมฯตั้งแต่วันที่ 14 พฤศจิกายนที่ผ่านมา และใช้เวลาเพียง 10 วันทำให้สถานการณ์ภายในนิคมฯกลับเข้าสู่ภาวะปกติ และ มีโรงงานเริ่มเดินเครื่องการผลิตแล้วตั้งแต่เมื่อวานนี้ ซึ่งเร็วกว่าแผนเดิมที่วางไว้ที่วันที่ 16 ธันวาคม

 
ขณะที่ความพร้อมของระบบไฟฟ้าขณะนี้ทางการไฟฟ้าส่วนภูมิภาค ได้เข้าตรวจสอบระบบไฟภายในนิคมครบทั้งหมดแล้ว เพื่อเตรียมความพร้อมจ่ายไฟ ซึ่งเบื้องต้นได้จ่ายไฟให้กับผู้ประกอบการที่มาแจ้งความประสงค์แล้วจำนวน 12 ราย จาก 143 โรงงาน
 
ด้านงบประมาณฟื้นฟูนิคมฯคาดว่าจะต้องใช้ประมาณ 100 ล้านบาท โดย 40 ล้านบาท เป็นการใช้ฟื้นฟูระบบไฟฟ้า และระบบน้ำทั้งหมด และอีก 30-40 ล้านบาท ใช้ซ่อมถนนที่ได้รับความเสียหายจากน้ำท่วม
 
ส่วนเรื่องความเชื่อมั่นของนักลงทุน คาดว่า จะไม่มีปัญหา เนื่องจากในปีหน้ารัฐบาลและหน่วยงานที่เกี่ยวข้องจะมีการประชุมวางแผน การป้องกันน้ำท่วมอย่างเป็นระบบ ซึ่งจะช่วยดึงความเชื่อมั่นของนักลงทุนกลับมาอย่างแน่นอน"
2/12/2011,https://www.thaipbs.or.th/news/content/50353,"วันนี้ ( 2 ธ.ค.) ปภ.สรุปพื้นที่ประสบภัยน้ำท่วม ทั้งประเทศไทยตอนบน และ ภาคใต้ รวม 21 จังหวัด มีผู้เสียชีวิตแล้ว 666 ราย และ สูญหาย 3 ราย
กรมป้องกันและบรรเทาสาธารณภัย (ปภ.) กระทรวงมหาดไทย รายงานสถานการณ์อุทกภัยและประกาศเป็นพื้นที่ประสบภัยพิบัติกรณีฉุกเฉิน (อุทกภัย) ใน 2 พื้นที่ คือ ประเทศไทยตอนบน ฯ 15 จังหวัด และ ภาคใต้ 6 จังหวัด รวม 21 จังหวัด โดยสถานการณ์อุทกภัยประเทศไทยตอนบน ปัจจุบันยังคงมีพื้นที่ประสบอุทกภัย 15 จังหวัด 102 อำเภอ 751 ตำบล 4,678 หมู่บ้าน ราษฎรได้รับความเดือดร้อน 1,781,806 ครัวเรือน 4,783,961 คน ได้แก่ จังหวัดนครสวรรค์ ชัยนาท อ่างทอง พระนครศรีอยุธยา ลพบุรี สระบุรี สุพรรณบุรี นครปฐม ปทุมธานี นนทบุรี สมุทรสาคร สมุทรปราการ นครนายก ฉะเชิงเทรา และกรุงเทพมหานคร และมีผู้เสียชีวิต 657 ราย สูญหาย 3 คน (จ.แม่ฮ่องสอน 2 ราย จ.อุตรดิตถ์ 1 ราย)

จากสถานการณ์อุทกภัย ตั้งแต่วันที่ 25 กรกฎาคม 2554 จนถึงปัจจุบันเนื่องจากอิทธิพลของพายุโซนร้อน “นกเตน”  ร่องมรสุมกำลังปานกลางถึงค่อนข้างแรงพาดผ่านประเทศไทย และน้ำล้นตลิ่งมีพื้นที่ที่ได้รับผลกระทบและประกาศเป็นพื้นที่ประสบภัยพิบัติกรณีฉุกเฉิน (อุทกภัย) รวมทั้งสิ้น 65 จังหวัด ทั้งนี้ มีจังหวัดที่สถานการณ์คลี่คลายแล้วอยู่ระหว่างฟื้นฟู 50 จังหวัด

ส่วนสถานการณ์อุทกภัยภาคใต้ปัจจุบันยังคงมีพื้นที่ประสบอุทกภัย 6 จังหวัด 43 อำเภอ 239 ตำบล 1,460 หมู่บ้าน ราษฎรได้รับความเดือดร้อน 101,170 ครัวเรือน 337,116 คน ได้แก่ จังหวัดพัทลุง ตรัง นครศรีธรรมราช สงขลา ยะลา และจังหวัดปัตตานี มีผู้เสียชีวิต 9 ราย (จ.พัทลุง 2 ราย จ.สงขลา 2 ราย จ.ยะลา 2 ราย จ.นราธิวาส 3 ราย)

จากอิทธิพลของมรสุมตะวันออกเฉียงเหนือกำลังแรงพัดปกคลุมอ่าวไทย และภาคใต้ ได้รับผลกระทบและประกาศเป็นพื้นที่ประสบภัยพิบัติกรณีฉุกเฉิน (อุทกภัย) รวมทั้งสิ้น 8 จังหวัด ทั้งนี้ มีจังหวัดที่สถานการณ์คลี่คลายแล้วอยู่ระหว่างฟื้นฟู 2 จังหวัด (จังหวัดนราธิวาส และจังหวัดสุราษฎร์ธานี)"
3/12/2011,https://www.thaipbs.or.th/news/content/50615,"ประชาชนในหลายจังหวัดที่ถูกน้ำท่วม เริ่มกลับมาในชีวิต และ ดำเนินธุรกิจอีกครั้งหลังน้ำลด แต่บางรายต้องประสบปัญหาเรื่องเงินทุน ทำให้ไม่สามารถเปิดกิจการได้
ผู้ประกอบการแพอาหารริมแม่น้ำมูล ชุมชนหาดคูเดื่อ อำเภอเมือง จังหวัดอุบลราชธานี เริ่มกลับมาเปิดบริการอีกครั้ง หลังต้องหยุดไปกว่า 3 เดือนจากปัญหาน้ำท่วม แต่ยังมีบางรายเปิดไม่ได้เนื่องจากไม่มีเงินทุนซ่อมแพที่เสียหาย ขณะที่ธุรกิจอสังหาริมทรัพย์ จังหวัดนครราชสีมากลับคึกคัก เมื่อประชาชนที่บ้านถูกน้ำท่วมเสียหายจำนวนมาก โดยเฉพาะในกรุงเทพมหานคร และปริมณฑล ได้พากันมาเลือกซื้อ โดยคาดว่า มูลค่าการซื้อขายปีนี้จะสูงถึง 20,000 ล้านบาท

ส่วนชาวตำบลโพธิ์ประทับช้าง อำเภอโพธิ์ประทับช้าง จังหวัดพิจิตร เร่งปลูกพืชผักสวนครัว บนคันดินริมถนนบริเวณหมู่บ้าน เพื่อใช้เป็นอาหาร หลังน้ำท่วมขังกว่า 5 เดือน ทำให้พืชผักสวนครัวเสียหายทั้งหมด ขณะที่นักศึกษาแผนกช่างยนต์ วิทยาลัยเทคนิคพิษณุโลก ออกหน่วยบริการซ่อมแซม เครื่องยนต์และรถจักรยานยนต์ให้กับชาวอำเภอบางระกำ เพราะได้รับความเสียหายจากภัยน้ำท่วม เช่นเดียวกับกองทัพภาคที่ 3 ที่ออกไปเล่นดนตรีเพื่อให้ประชาชนได้รู้สึกผ่อนคลายความเครียด

ส่วนที่อำเภอสุไหงโกลก จังหวัดนราธิวาส ระดับน้ำในแม่น้ำโก-ลก ล่าสุดลดลงเข้าสู่ภาวะปกติแล้ว ผู้ที่อพยพเตรียมทยอยกับเข้าบ้านในวันพรุ่งนี้ แต่ทางจังหวัดยังเตือนเจ้าหน้าให้เฝ้าระวัง เพราะยังมีคำเตือนว่าจะมีมรสุมตะวันออกเฉียงเหนือพัดปกคลุมภาคใต้อีกระลอก อาจส่งผลให้เกิดน้ำท่วมฉับพลัน ขณะที่ประชาชนและนักเรียนจำนวนมาก ร่วมกันเก็บขยะที่ถูกคลื่นทะเลซัดขึ้นมาบนชายหาดชลาทัศน์ แหลมสมิหลา จังหวัดสงขลา จากช่วงมรสุมเมื่อ 2 -3 วันก่อน พร้อมกับปลูกต้นสนทดแทนต้นที่ถูกคลื่นซัดโค่นล้มหลายสิบต้น

 
ด้านจังหวัดปทุมธานี เจ้าหน้าที่ทัณฑสถานบำบัดพิเศษ และทัณฑสถานบำบัดพิเศษหญิง อำเภอธัญบุรี จังหวัดปทุมธานี เร่งทำความสะอาดและสูบน้ำที่ยังท่วมขัง เพื่อเตรียมนำผู้ต้องขังกว่า 3 พันคนที่อพยพไปอยู่ตามเรือนจำในต่างจังหวัดกลับมาอยู่ตามปกติ เช่นเดียวกับจังหวัดนครปฐมที่
 
นายธีระ วงศ์สมุทร รัฐมนตรีว่าการกระทรวงเกษตรและสหกรณ์ เตรียมช่วยเหลือชาวสวนส้มโอในจังหวัดนครปฐม ด้วยการให้ประสานไปยังมหาวิทยาลัยมหิดล เพื่อให้เพาะพันธุ์ส้มโอ โดยเฉพาะสายพันธุ์เขาทองดี และสายพันธุ์เขาน้ำผึ้ง ที่ถูกน้ำท่วมเสียหายไปกว่าร้อยละ 40 จากกว่า 5,000 ไร่ และมีแนวโน้มว่าจะยืนต้นตายอีกหลายไร่"
3/12/2011,https://www.thaipbs.or.th/news/content/50649,"จากปัญหาวิกฤตน้ำท่วมในหลายพื้นที่ทั่วประเทศทำให้คาดกันว่า ภายหลังสถานการณ์น้ำคลี่คลายประชาชนไม่น้อยจะกู้เงินเพื่อมาใช้ซ่อมแซมบ้าน และ บางรายอาจจะต้องหันไปพึ่งเงินกู้นอกระบบทำให้สำนักงานเศรษฐกิจการคลังออกมาตรการให้สถาบันการเงินเฉพาะกิจ 5 แห่ง ให้ปรึกษาปัญหาหนี้นอกระบบ และ พิจารณาให้สินเชื่อแก่ประชาชนเพื่อบรรเทาความเดือนร้อน
สำนักงานเศรษฐกิจการคลัง หรือ สศค. ประเมินมูลค่าความเสียหายเบื้องต้นจากวิกฤตน้ำท่วมอยู่ที่เกือบ 130,000 ล้านบาทถึงกว่า 250,000 ล้านบาท ซึ่งส่งผลกระทบต่อภาวะการจ้างงานทำให้คาดว่า จะประชาชนบางส่วนพึ่งพาแหล่งเงินกู้นอกระบบเพิ่มมากขึ้น

สศค.จึงเตรียมมาตรการเพื่อช่วยเหลือประชาชน โดยได้ร่วมกับสถาบันการเงินเฉพาะกิจ 5 แห่ง ได้แก่ธนาคารเพื่อการเกษตรและสหกรณ์การเกษตร ธนาคารออมสิน ธนาคารอิสลามแห่งประเทศไทย ธนาคารพัฒนาวิสาหกิจขนาดกลางและขนาดย่อมแห่งประเทศไทย และ ธนาคารอาคารสงเคราะห์ เปิดจุดบริการสำหรับรับปรึกษาปัญหาหนี้นอกระบบของประชาชน และ พิจารณาให้สินเชื่อแก่ประชาชนในทุกสาขาทั่วประเทศ

โดยการพิจารณาให้สินเชื่อจะเป็นไปตามหลักเกณฑ์ปัจจุบัน ของสถาบันการเงินเฉพาะกิจ ทั้ง 5 แห่ง ซึ่งจะมีรูปแบบและหลักเกณฑ์การให้ความช่วยเหลือที่แตกต่างกัน ทั้งนี้จุดประสงค์การจัดตั้งสถาบันการเงินเฉพาะกิจขึ้นเพื่อให้ประชาชนเข้าถึงแหล่งเงินกู้ของรัฐบาลได้มากขึ้นซึ่งจะบรรเทาปัญหากู้เงินนอกระบบ"
3/12/2011,https://www.thaipbs.or.th/news/content/50663,"ผู้อำนวยการศูนย์ปฏิบัติการช่วยเหลือผู้ประสบอุทกภัย หรือ ศปภ.ยอมรับว่า เตรียมพิจารณายุบ ศปภ. และ ตั้งคณะทำงาน หรือคณะกรรมการ ซึ่งมีเฉพาะหน่วยงานที่จำเป็นในการปฏิบัติหน้าที่เยียวยาและฟื้นที่แทน ขณะนายกรัฐมนตรีกล่าวชี้แจงสถานการณ์น้ำท่วมยังทุกพื้นที่เริ่มลดลง โดยคาดการณ์ว่าปีใหม่นี้ทุกอย่างจะเข้าภาวะปกติ
ระหว่างจัดรายการ ""รัฐบาลยิ่งลักษณ์พบประชาชน"" นายกรัฐมนตรี ชี้แจงถึงสถานการณ์น้ำท่วมในพื้นที่กรุงเทพฯ จังหวัดนนทบุรี และปทุมธานี ว่าจะคลี่คลายกลับเข้าสู่ภาวะปกติได้ภายในเดือนนี้ ยกเว้นพื้นที่ทางการเกษตรและที่ลุ่มต่ำ อาจกินระยะเวลาเกิน 30 วันหลังจากนั้น แต่ก็ยืนยันที่จะประสานเร่งระบายน้ำที่ท่วมขังให้เร็วที่สุด

 
โดยกรุงเทพฯฝั่งตะวันออกนั้น ถนนสายหลัก และ พื้นที่การค้าต่างๆ กลับมาใช้งานได้ตามปกติในหลายพื้นที่แล้ว สำหรับกรุงเทพฯฝั่งตะวันตก ระดับน้ำในคลองสายหลักเกือบเป็นปกติ ไม่มีน้ำล้นตลิ่งแล้ว ดังนั้นถนนสายหลักและพื้นที่การค้าฝั่งธนบุรีจะกลับมาใช้งานได้ภายใน 1-2 สัปดาห์นี้ ยกเว้น พุทธมณฑลสาย 4 สาย สาย 5 และ อ้อมน้อย คงต้องใช้เวลาอีก 2-3 สัปดาห์
ขณะที่ศูนย์ปฏิบัติการช่วยเหลือผู้ประสบอุทกภัย หรือ ศปภ. วันนี้ ยกเลิกการประชุมกับผู้ว่าราชการจังหวัด 7 จังหวัด โดย พล.ต.อ.ประชา พรหมนอก ชี้แจงว่า ได้ดำเนินการเก็บข้อมูลในพื้นที่รอบด้าน โดยเฉพาะพื้นที่ที่น้ำยังท่วมขัง รวมถึงการเยียวยาประชาชนหลังน้ำลด เพื่อสรุปและประชุมอีกครั้งในสัปดาห์หน้า ภายในวันที่ 6 หรือวันที่ 7 ธันวาคมนี้ พร้อมระบุที่จะพิจารณาสรุปลดขนาดของ ศปภ. หรือจำกัดเฉพาะหน่วยงานที่จำเป็น เพื่อทำหน้าที่ไว้ ก่อนจะพิจารณายุบ ศปภ. และ พิจารณาตั้งคณะทำงาน หรือคณะกรรมการใหม่ขึ้นมาแทน

ขณะที่การบริหารการระบายน้ำคลองมหาสวัสดิ์ พล.ต.อ.ประชา ได้ประสานกับ กทม.เพื่อเร่งการระบายน้ำลงทะเล แต่ขณะนี้ยอมรับว่าในบางจุด โดยเฉพาะหมู่บ้านชวนชื่นติดปัญหาระดับน้ำในพื้นที่ต่ำกว่าน้ำในคลองทำให้ต้องใช้เครื่องสูบน้ำสูบออก และขณะนี้ กทม.อยู่ระหว่างดำเนินการระดมเครื่องสูบน้ำ ลงพื้นที่น้ำท่วมขังแล้ว

 
สำหรับประเด็นปัญหาการกู้ถนนในหลายพื้นที่ พล.ต.อ.ประชา ชี้แจงว่า ศปภ. และ คณะทำงานอยู่ระหว่างดำเนินการ และ สำรวจ แต่เนื่องจากมีความเสียหายในหลายพื้นที่ จึงต้องดำเนินการแบบค่อยเป็นค่อยไปแต่ปฏิเสธที่จะตั้งงบประมาณซ่อมแซมหลักพันล้านบาทตามที่เป็นข่าว
 
พล.ต.อ.พงศพัศ พงษ์เจริญ รองผู้บัญชาการตำรวจแห่งชาติ ในฐานะโฆษก ศปภ. เปิดเผยถึงความคืบหน้าการดำเนินคดี พ.ต.ต.เสงี่ยม สำราญรัตน์ ตามที่ กทม.แจ้งความกรณีเข้าเปิด-ปิดประตูระบายน้ำด้วยการบุกรุก และ กระทำการฝ่าฝืนคำสั่ง กทม.นั้นได้มอบหมายให้ สภ.คูคต จังหวัดปทุมธานี รับช่วงคดีต่อเพราะเป็นเจ้าของพื้นที่ แต่ระหว่างนี้ พ.ต.ต.เสงี่ยม สามารถเข้ามอบตัวต่อพนักงานสอบสวนได้ โดยจะให้ความเป็นธรรมต่อทุกฝ่าย
"
3/12/2011,https://www.thaipbs.or.th/news/content/50665,"องค์กรวิชาชีพสื่อจัดกิจกรรม ""กู้บ้าน ซ่อมรถ คนทำข่าว"" ด้วยการให้ความรู้เรื่องการซ่อมแซมบ้านหลังน้ำลด การซ่อมรถที่ถูกน้ำท่วม และ รับปรึกษาด้านการเงิน แก่สื่อมวลชนทุกแขนง ซึ่งขณะนี้มีสื่อมวลชนกว่าพันคนแล้วที่ลงทะเบียนขอรับความช่วยเหลือ
เจ้าหน้าที่จากเครือ SCG กำลังให้คำแนะนำเบื้องต้นเกี่ยวกับการตรวจสอบอุปกรณ์ เครื่องใช้ไฟฟ้า และแนะนำแนวทางซ่อมแซมบ้านหลังถูกน้ำท่วม ในกิจกรรม ""กู้บ้าน ซ่อมรถ คนทำข่าว"" ที่ 4 องค์กรวิชาชีพสื่อจัดขึ้น เพื่อให้ความรู้เรื่องการซ่อม และดูแลบ้านหลังน้ำลด การซ่อมรถที่ถูกน้ำท่วม รวมถึงมีตัวแทนจากสถาบันการเงินรับให้คำปรึกษาขออนุมัติสินเชื่อเพื่อซ่อมแซมบ้าน แก่สื่อมวลชนทุกแขนง ทั้ง หนังสือพิมพ์ วิทยุ และ โทรทัศน์

นายชวรงค์ ลิมป์ปัทมปาณี นายกสมาคมนักข่าวนักหนังสือพิมพ์แห่งประเทศไทย บอกว่า ขณะนี้มีสื่อมวลชนที่ลงทะเบียนขอรับความช่วยเหลือจากทางสมาคมแล้วประมาณ 1,000 คน ซึ่งจากนี้ทางสมาคมจะทำการสำรวจรายชื่อเพื่อพิจารณาให้ความช่วยเหลือต่อไป

พร้อมกันนี้องค์กรวิชาชีพสื่อจะได้ร่วมกันจัดงานระดมทุนเพื่อช่วยเหลือสื่อมวลชนที่ได้รับความเดือดร้อนจากน้ำท่วมครั้งใหญ่ในวันที่ 17-18 ธันวาคมนี้ ที่ศูนย์การค้าเดอะไนน์ ถนนพระรามเก้า โดยจะมีกิจกรรมประมูลของใช้จากบุคคลสำคัญทางการเมือง ศิลปิน ดารา นักแสดง รวมถึงเปิดโอกาสให้สื่อมวลชนลงทะเบียนตั้งร้านขายสินค้าในงานได้ฟรี

"
5/12/2011,https://www.thaipbs.or.th/news/content/50913,"รมว.อุตสาหกรรมลงพื้นที่นิคมฯสหรัตนนคร คาดสามารถเดินเครื่องได้เร็ว ๆ นี้ ขณะที่อีก 4 นิคมฯใน จ.อยุธยา บางโรงงานเริ่มเปิดเดินเครื่องแล้ว โดยคาดว่าในเดือน มี.ค.ปีหน้าจะสามารถเดินเครื่องทั้ง 5 นิคมฯได้เต็มรูปแบบ
น.พ.วรรณรัตน์ ชาญนุกูล รมว.อุตสาหกรรมพร้อมคณะ ลงพื้นที่เข้าเยี่ยมโรงงานในนิคมสวนอุตสาหกรรมสหรัตนนคร อ.นครหลวง จ.พระนครศรีอยุธยา ที่เป็นนิคมแห่งสุดท้ายที่ระดับน้ำลดลงช้ากว่านิคมอื่น ๆ แต่หลังจากได้ติดเครื่องสูบน้ำในนิคมฯทำให้น้ำลดลง ไป 90 เปอร์เซ็นต์ โดยบางโรงงานเริ่มทำความสะอาดแล้ว และมีบางโรงงานเริ่มเปิดกิจการได้ตามปกติแล้ว แต่ยังมีน้ำท่วมขังบนพื้นถนนอยู่บ้างประมาณ  20 เซนติเมตร

รมว.อุตสาหกรรม ระบุว่า การกู้นิคมฯใน จ.พระนครศรีอยุธยาทั้ง  5  แห่ง ขณะนี้ได้กู้เสร็จก่อนที่กำหนดไว้คือวันที่ 10 ธ.ค. โดยนิคมฯไฮเทคมี 7 โรงงานเดินเครื่องแล้ว, นิคมฯบางปะอินเดินเครื่องแล้ว 6 โรงงาน ส่วนนิคมฯโรจนะเดินเครื่องไป 2  โรงงาน ขณะที่สวนนิคมฯสหรัฐนครเริ่มทำความสะอาด และ คาดว่าจะเดินเครื่องได้ในเร็วนี้  ด้านนิคมฯแฟคเตอร์รี่แลน เดินเครื่องไปแล้ว 70 โรงงาน ส่วนการเดินเครื่องใด้ทั้งหมดทั้ง 5 นิคมอุตสาหกรรมน่าจะเริ่มได้ในเดือนมีนาคมปีหน้า "
6/12/2011,https://www.thaipbs.or.th/news/content/51130,"ที่ประชุม ครม.อนุมัติงบ 12,983 ล้านบาทตามที่คณะกรรมการฟื้นฟูโครงสร้างพื้นฐานเสนอ และ อีก 6,800 ล้านบาทตามที่คณะกรรมการฟื้นฟูคุณภาพชีวิตเสนอ
นางฐิติมา ฉายแสง โฆษกประจำสำนักนายกรัฐมนตรี เปิดเผยว่า คณะรัฐมนตรีได้จัดพิมพ์พระราชดำรัสของพระบาทสมเด็จพระเจ้าอยู่หัวแจกจ่ายให้รัฐมนตรีแต่ละกระทรวง โดยนายกรัฐมนตรีกำชับให้น้อมนำไปปฏิบัติพร้อมสั่งการให้แต่ละกระทรวงปรับลดงบประมาณ ในการจัดมหรสพเพื่อนำงบประมาณ ไปใช้ในการฟื้นฟูความเสียหายจากอุทกภัย

ขณะที่การประชุมคณะรัฐมนตรีได้อนุมัติงบประมาณ 12,983 ล้านบาทตามที่คณะกรรมการฟื้นฟูโครงสร้างพื้นฐานที่มี พล.อ.อ.สุกำพล สุวรรณทัต รัฐมนตรีว่าการกระทรวงคมนาคมเป็นประธานเสนอเพื่อใช้ในการฟื้นฟูท่าอากาศยานดอนเมือง และ เส้นทางสายหลัก

รวมถึงเห็นชอบตามที่คณะกรรมการฟื้นฟูคุณภาพชีวิตที่มี พล.ต.อ.โกวิท วัฒนะ เป็นประธานเสนอซึ่งเป็นโครงการในความรับผิดชอบของ 6 กระทรวง 198 โครงการ รวมเป็นเงิน 6,800 ล้านบาท

ทั้งนี้นายกรัฐมนตรีได้สั่งการให้ดำเนินโครงการเร่งด่วนในทันที โดยเฉพาะการซ่อมแซมเส้นทางคมนาคม และ ท่าอากาศยานดอนเมือง ขณะที่โครงการที่เหลือจะมีการนัดหมายประชุมคณะรัฐมนตรีนัดพิเศษภายในสัปดาห์นี้เพื่อให้ผู้ว่าราชการจังหวัดแต่ละจังหวัดเสนอรายละเอียดในโครงการที่ขออนุมัติ เพื่อให้เกิดความชัดเจน"
6/12/2011,https://www.thaipbs.or.th/news/content/51152,"ผู้ว่าราชการกรุงเทพมหานครเปิดบานประตูระบายน้ำทางด้านเหนือ กทม. เพิ่มขึ้นอีก 20 เซนติเมตรเพื่อช่วยระบายน้ำให้ชาวลำลูกกา จังหวัดปทุมธานี ขณะเดียวกันลดจำนวนเครื่องสูบน้ำที่หมู่บ้านแอนแน็กเหลือ 2 เครื่อง เนื่องจากห่วงผลกระทบต่อคลองสอง เขตสายไหม
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครน้อมรับกระแสพระราชดำรัสพระบาทสมเด็จพระเจ้าอยู่หัว เรื่องการบริหารจัดการน้ำ ซึ่ง กทม.จะตั้งคณะกรรมการเตรียมการรับมือกับฤดูฝนในปีหน้า โดยจะเป็นประธานในการบริหารจัดการน้ำด้วยตัวเอง พร้อมเสนอแผนไปยังรัฐบาลเพื่อทำงานร่วมกัน

ขณะที่สถานการณ์น้ำในพื้นที่ กทม.ดีขึ้นตามลำดับ โดยถนนสายหลักน้ำเริ่มแห้ง ดังนั้น กทม.จึงพิจารณาเปิดประตูระบายน้ำเพิ่มขึ้น 3 แห่งแห่งละ 20 เซนติเมตร คือ ประตูระบายน้ำคลองแสนแสบ - มีนบุรี เพิ่มเป็น 1.70 เมตร , ประตูระบายน้ำลำบึงขวาง 1.60 เมตร และ ประตูระบายน้ำลาดกระบังเพิ่มเป็น 1.40 เมตร เพื่อช่วยระบายน้ำในพื้นที่ลำลูกกา และ คลองหกวาสายล่าง ลงสู่อุโมงค์ยักษ์ และ ผลักดันลงเจ้าพระยาต่อไป

ส่วนการแก้ปัญหาน้ำท่วมซอยแอนแน็ก จากเดิมที่ กทม.จะใช้เครื่องสูบน้ำ 4 เครื่อง แต่ห่วงว่าอาจส่งผลกระทบต่อประชาชนในพื้นที่คลองสองจึงลดเครื่องสูบน้ำเหลือเพียง 2 เครื่องเพื่อช่วยเร่งระบายน้ำออกจากพื้นที่ ซึ่งอาจต้องยื่นเวลาออกไปอีก 2 วันน้ำในซอยย่อยจึงจะแห้งสนิท ขณะที่ซอยหลักน้ำเริ่มแห้งหมดแล้ว"
6/12/2011,https://www.thaipbs.or.th/news/content/51197,"นายกรัฐมนตรี น้อมนำกระแสพระราชดำรัสพระบาทสมเด็จพระเจ้าอยู่หัว ด้วยการวางระบบการบริหารจัดการน้ำอย่างยั่งยืน โดยตีพิมพ์พระราชดำรัสแจกจ่าย ครม. พร้อมกำชับทุกหน่วยงานร่วมฟื้นฟูประเทศ ขณะเดียวกัน ครม.อนุมัติงบประมาณเพื่อดำเนินโครงการเยียวยาและฟื้นฟูเกือบ 20,000 ล้านบาท และมอบหมายให้นายยงยุทธ วิชัยดิษฐ์ รองนายกรัฐมนตรีและรัฐมนตรีว่าการกระทรวงมหาดไทย ลงพื้นที่เร่งรัดแก้ปัญหาน้ำท่วมขัง ขณะที่ในวันพรุ่งนี้นายกฯเตรียมเรียกประชุมศปภ.เพื่อพิจารณาปรับโครงสร้างให้เล็กลง
นายกรัฐมนตรี น้อมนำกระแสพระราชดำรัสพระบาทสมเด็จพระเจ้าอยู่หัว ด้วยการวางระบบการบริหารจัดการน้ำอย่างยั่งยืน โดยตีพิมพ์พระราชดำรัสแจกจ่าย ครม. พร้อมกำชับทุกหน่วยงานร่วมฟื้นฟูประเทศ ขณะเดียวกัน ครม.อนุมัติงบประมาณเพื่อดำเนินโครงการเยียวยาและฟื้นฟูเกือบ 20,000 ล้านบาท  และมอบหมายให้นายยงยุทธ วิชัยดิษฐ์ รองนายกรัฐมนตรีและรัฐมนตรีว่าการกระทรวงมหาดไทย ลงพื้นที่เร่งรัดแก้ปัญหาน้ำท่วมขัง ขณะที่ในวันพรุ่งนี้นายกฯเตรียมเรียกประชุมศปภ.เพื่อพิจารณาปรับโครงสร้างให้เล็กลง

การประชุมครม.วันนี้ (6 ธ.ค.) นางฐิติมา ฉายแสง ทีมโฆษกประจำสำนักนายกรัฐมนตรี แถลงผลการประชุม ว่า น.ส.ยิ่งลักษณ์ ชินวัตร นายกรัฐมนตรี ให้คณะรัฐมนตรีน้อมรับและกำชับให้ทุกกระทรวงและทุกหน่วยงานใช้งบประมาณจัดงานเฉลิมพระเกียรติ ที่มณฑลพิธีท้องสนามหลวงอย่างประหยัด พร้อมลดการจัดงานมหรสพ โดยให้นำงบประมาณไปแก้ไขปัญหาน้ำท่วมแทน ขณะเดียวกันมอบหมายให้นายยงยุทธ วิชัยดิษฐ์ รองนายกรัฐมนตรีและรัฐมนตรีว่าการกระทรวงมหาดไทย ลงพื้นที่สำรวจจุดที่ยังมีน้ำท่วมขังและเร่งรัดแก้ปัญหาโดยเร็ว

นอกจากนี้ที่ประชุม ครม. ยังมีมติอนุมัติงบประมาณรวม 19,783 ล้านบาท ซึ่งมีทั้งงบที่จะนำไปดำเนินโครงการช่วยเหลือ ฟื้นฟู เยียวยาผู้ได้รับผลกระทบจากสถานการณ์อุทกภัย ด้านโครงสร้างพื้นฐาน,ด้านการฟื้นฟูคุณภาพชีวิต แต่ยังมีอีกหลายโครงการที่ นายกรัฐมนตรี ขอให้มีการทบทวนและเสนอพิจารณาอีกครั้ง

ก่อนหน้านี้นายกรัฐมนตรี กล่าวพร้อมน้อมนำกระแสพระราชดำรัส ของพระบาทสมเด็จพระเจ้าอยู่หัว มีพระราชดำรัสไว้ให้เรื่องการบริหารจัดการน้ำอย่างยั่งยืน โดยย้ำถึงคณะกรรมการยุทธศาสตร์เพื่อวางระบบการบริหารจัดการทรัพยากรน้ำ หรือ กยน. และระบุว่าพล.ต.อ.ประชา พรหมนอก ผู้อำนวยการ ศปภ.จะทำหน้าที่ทำความเข้าใจคลี่คลายปัญหาความขัดแย้งของประชาชนจากสถานการณ์น้ำ แต่ความขัดแย้งในบ้านเมือง โดยภาพรวมนั้น ยอมรับว่าต้องใช้เวลาในการพูดคุยกัน โดยยึดหลักสันติและประโยชน์ของส่วนรวมเป็นหลัก

และในช่วงเย็นนี้นายกรัฐมนตรี จะเป็นประธานการประชุมคณะกรรมการยุทธศาสตร์เพื่อวางระบบการบริหารจัดการทรัพยากรน้ำ ที่ห้องสีเขียว ตึกไทยคู่ฟ้า ทำเนียบรัฐบาล ขณะเดียวกันก็เตรียมพร้อมเรียกประชุม ครม.นัดพิเศษ เพื่อพิจารณาอนุมัติงบเพื่อเยียวยาและฟื้นฟู เพิ่มเติมภายในสัปดาห์นี้ หลังจากได้จัดสรรงบทั้งหมดเพื่อดำเนินการเกือบแสนล้านบาท รวมถึงจะเรียกประชุมศูนย์ปฏิบัติการช่วยเหลือผู้ประสบอุทกภัย หรือ ศปภ. ซึ่งเป็นโครงสร้างใหญ่ทั้งหมดในวันพรุ่งนี้ (7 ธ.ค) ทั้งนี้เพื่อร่วมพิจารณาปรับโครงสร้าง ศปภ. ให้เล็กลง และอาจเป็นไปได้ที่จะคงเหลือ พล.ต.อ.ประชา เป็น ผอ.ศูนย์ไว้ แต่อาจปรับลดหน่วยงานที่ร่วมเป็นกรรมการใหม่ ซึ่งจะเน้นเฉพาะงานด้านการเยียวยาและฟื้นฟูเท่านั้น"
6/12/2011,https://www.thaipbs.or.th/news/content/51209,"สถานการณ์ลมมรสุมที่คาดว่า อาจจะพัดถล่มภาคใต้อีกครั้งในสัปดาห์หน้า ทำให้เทศบาลนครสงขลา ตัดสินใจเปลี่ยนวิธีการป้องกันชายหาดชลาทัศน์รูปแบบใหม่ หลังแนวป้องกันคลื่นแบบเดิม ไม่สามารถป้องกันคลื่นลมแรงได้ ส่วนสถานการณ์น้ำท่วมหลายจังหวัดในภาคตะวันออกเฉียงเหนือ ล่าสุดระดับน้ำลดลง จนกลับเข้าสู่ภาวะปกติ
สถานการณ์ลมมรสุมที่คาดว่า อาจจะพัดถล่มภาคใต้อีกครั้งในสัปดาห์หน้า ทำให้เทศบาลนครสงขลา ตัดสินใจเปลี่ยนวิธีการป้องกันชายหาดชลาทัศน์รูปแบบใหม่ หลังแนวป้องกันคลื่นแบบเดิม ไม่สามารถป้องกันคลื่นลมแรงได้ ส่วนสถานการณ์น้ำท่วมหลายจังหวัดในภาคตะวันออกเฉียงเหนือล่าสุดระดับน้ำลดลง จนกลับเข้าสู่ภาวะปกติ

เทศบาลนครสงขลาเร่งนำรถแบ็คโฮ ทำการซ่อมแซมแนวกันคลื่น บริเวณชายหาดชาลาทัศน์ ใกล้กับชุมชนเก้าเส้ง ในเขตเทศบาลนครสงขลา เนื่องจากแนวกันคลื่นเดิมที่ทำด้วยตะแกรงหิน และกระสอบทราย ไม่สามารถต้านทานแรงคลื่น จากมรสุมเมื่อช่วง 2 สัปดาห์ที่ผ่านมาได้ ขณะเดียวกันได้ปรับวิธีการทำแนวกันคลื่นใหม่ ด้วยการนำก้อนหินขนาดใหญ่ฝังลงใต้ผืนทราย รองพลาสติกชนิดพิเศษอีกชั้น ก่อนจะฝังกลบทรายสู่สภาพเดิม โดยทดลองทำแนวกันคลื่นแบบดังกล่าวประมาณ 100 เมตร เพื่อรองรับคลื่นลม ที่อาจเกิดขึ้นอีกครั้งในสัปดาห์หน้า เจ้าหน้าที่เชื่อว่านอกจากจะสามารถป้องกันแรงคลื่นได้แล้ว ยังช่วยลดผลกระทบต่อทัศนียภาพด้านการท่องเที่ยวอีกด้วย

ส่วนสถานการณ์น้ำท่วมในจังหวัดนราธิวาสขณะนี้ระดับน้ำในแม่น้ำสุไหงโกลก จะกลับเข้าสู่สภาวะปกติ แต่ชาวชุมชนท่าประปา อำเภอสุไหงโกลก หลายครอบครัวยังไม่กล้านำสิ่งของกลับมาไว้ที่เดิม เนื่องจากทุกๆปีหลายชุมชน ที่ตั้งอยู่ติดกับริมแม่น้ำ มักถูกน้ำท่วมปีละ 2 - 3 ครั้ง

ขณะที่ริมตลิ่งแม่น้ำชีบริเวณบ้านหนองมะเกลือ ตำบลเจ้าท่า อำเภอกมลาไสย จังหวัดกาฬสินธุ์ ต้องประสบปัญหาทรุดตัวเป็นทางยาวกว่า 300 เมตร หลังระดับน้ำในแม่น้ำชีลดลงอย่างรวดเร็ว บางจุดเป็นหลุมลึก และกินบริเวณกว้างจนเกือบถึงตัวบ้าน ทำให้ชาวบ้านที่อาศัยอยู่ริมตลิ่ง บางรายต้องขนย้ายทรัพย์สินออกจากพื้นที่เสี่ยง

ส่วนสถานการณ์น้ำท่วมหลายจังหวัดในภาคตะวันออกเฉียงเหนือล่าสุดระดับน้ำลดลง จนกลับเข้าสู่ภาวะปกติ เช่นที่เทศบาลเมืองยโสธร เจ้าหน้าที่และชาวชุมชนจากคุ้มต่างๆ ช่วยกันทำความสะอาดครั้งใหญ่  บริเวณสวนสาธารณะบุ่งน้อย-บุ่งใหญ่ ที่เคยถูกน้ำท่วมสูง ทั้งนี้เพื่อเร่งฟื้นฟูสภาพ และปรับภูมิทัศน์ให้กลับมาสวยงาม

 "
6/12/2011,https://www.thaipbs.or.th/news/content/51239,"กรุงเทพมหานครเตรียมยกเว้นการจัดเก็บค่าธรรมเนียมการให้บริการจัดเก็บขยะ และสิ่งปฏิกูลมูลฝอยให้กับประชาชนในพื้นที่น้ำท่วมหลังปีใหม่ ขณะที่การเร่งระบายน้ำในหมู่บ้านเศรษฐกิจ เขตบางแค ยังเกิดปัญหาความไม่เข้าใจกันระหว่างสำนักการระบายน้ำกับชาวบ้าน
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครลงพื้นที่หมู่บ้านอยู่เจริญ เขตทวีวัฒนา หลังสถานการณ์น้ำคลี่คลายและเข้าสู่สภาวะปกติได้ประมาณหนึ่งสัปดาห์ ซึ่งก่อนหน้านี้พื้นที่ดังกล่าวมีปริมาณน้ำท่วมสูง 1 เมตร นานกว่า 1 เดือน โดยขณะนี้ประชาชนทยอยเดินทางกลับเข้าสู่ที่พักอาศัยเพื่อทำความสะอาดบ้าน และ สำรวจความเสียหายของทรัพย์สินบ้างแล้ว

สำหรับสถานการณ์น้ำฝั่งตะวันตก พื้นที่ที่ยังน่าเป็นห่วง คือ หมู่บ้านเศรษฐกิจ เขตบางแค และ ถนนบรมราชชนนี ที่ยังคงมีปริมาณน้ำท่วมขังสูง โดยเจ้าหน้าที่สำนักการระบายน้ำ กทม.ได้นำเครื่องสูบน้ำเข้าไปติดตั้งเพื่อระบายน้ำออกจากพื้นที่ และ ให้มีเส้นทางสัญจรเพื่อให้สามารถเข้า-ออกได้สะดวก แต่ถูกกลุ่มชาวบ้านหมู่บ้านเศรษฐกิจกว่า 100 คนขัดขวางไม่ให้เจ้าหน้าที่เข้าไปดำเนินการติดตั้งเครื่องสูบน้ำ เนื่องจากชาวบ้านต้องการให้สูบน้ำให้แห้งทั้งหมดไปพร้อมๆ กัน หลังจากที่ กทม.มีแผนจัดแบ่งโซนในการระบายน้ำโดยเริ่มระบายน้ำในซอยเล็ก ๆ ก่อน

ขณะที่บริเวณถนนบรมราชชนนี ภายในคืนนี้ กทม.จะนำเครื่องสูบน้ำขนาดใหญ่ติดตั้งกระจายไปตามพื้นที่ต่าง ๆ เพื่อเร่งระบายน้ำออกจากพื้นที่โดยเร็ว คาดว่าจะใช้เวลาประมาณ 2-3 สัปดาห์

ขณะเดียวกันได้เปิดบานประตูระบายน้ำเพิ่มอีก 20 เซนติเมตใน 3 แห่งได้แก่ประตูระบายน้ำคลองแสนแสบ - มีนบุรี เพิ่มเป็น 1.70เมตร, ประตูระบายน้ำลำบึงขวาง 1.60 เมตร และประตูระบายน้ำลาดกระบัง เพิ่มเป็น 1.40 เมตรเพื่อช่วยระบายน้ำในพื้นที่ลำลูกกา และ คลองหกวาสายล่าง

สำหรับปัญหาขยะนั้นขณะนี้ กทม.สามารถจัดเก็บขยะได้มากถึงวันละ 11,600 ตัน แต่พบว่า ยังมีปริมาณขยะที่ยังตกค้างอยู่เป็นจำนวนมาก ซึ่ง กทม.ได้ว่าจ้างเช่ารถบรรทุกและรถตักขยะของเอกชนเข้ามาดำเนินการเพิ่มเติม นอกจากนี้ กทม.ยังมีนโยบายที่จะยกเว้นการจัดเก็บค่าธรรมเนียมการให้บริการจัดเก็บขยะและสิ่งปฏิกูลมูลฝอยให้กับประชาชนในพื้นที่น้ำท่วมขัง เบื้องต้น เป็นระยะเวลาอย่างน้อย 4 เดือน "
6/12/2011,https://www.thaipbs.or.th/news/content/51240,"คณะกรรมการยุทธศาสตร์เพื่อวางระบบการบริหารจัดการทรัพยากรน้ำ หรือ กยน.เตรียมบรรจุแผนบริหารจัดการน้ำโดยเฉพาะระยะสั้น 6 เดือนเพื่อรับมือสถานการณ์น้ำในฤดูฝนปีหน้านี้ ขณะที่ ศปภ.เตรียมปรับโครงสร้างให้เล็กลงเน้นการเยียวยา และ ฟื้นฟู หลังพระบาทสมเด็จพระเจ้าอยู่หัว มีกระแสพระราชดำรัสให้บริหารจัดการน้ำอย่างยั่งยืนและรัฐบาลพร้อมกองทัพน้อมนำมาเป็นแนวทางในการปฏิบัติหน้าที่
น.ส.ยิ่งลักษณ์ ชินวัตร กล่าวน้อมรับกระแสพระราชดำรัส ของพระบาทสมเด็จพระเจ้าอยู่หัว พร้อมตีพิมพ์พระราชดำรัสแจกจ่ายใน ครม.และกำชับทุกกระทรวงน้อมนำพระราชดำรัสไปเป็นแนวทางการปฏิบัติหน้าที่ ทั้งนี้ยังได้ย้ำถึงคณะกรรมการยุทธศาสตร์เพื่อวางระบบการบริหารจัดการทรัพยากรน้ำ หรือ กยน. ที่จะบริหารจัดการน้ำอย่างยั่งยืน และมอบหมายให้ นายยงยุทธ วิชัยดิษฐ์ รองนายกรัฐมนตรีและรัฐมนตรีว่าการกระทรวงมหาดไทย และ พล.ต.อ.ประชา พรหมนอก รัฐมนตรีว่าการกระทรวงยุติธรรม แก้ปัญหาความขัดแย้งของประชาชนจากสถานการณ์น้ำ

เช่นเดียวกับ พล.อ.ยุทธศักดิ์ ศศิประภา รัฐมนตรีว่าการกระทรวงกลาโหม ที่ยืนยันว่ากองทัพและสำนักงานตำรวจแห่งชาติน้อมนำกระแสพระราชดำรัสมาเป็นแนวทางในการปฏิบัติหน้าที่ โดยได้ร่วมแลกเปลี่ยนความเห็นกับ ร.ต.อ.เฉลิม อยู่บำรุง รองนายกรัฐมนตรี, พล.ต.อ.เพียวพันธ์ ดามาพงศ์ ผู้บัญชาการตำรวจแห่งชาติ และ พล.อ.ประยุทธ์ จันทร์โอชา ผู้บัญชาการทหารบก ที่ประสานความร่วมมือระหว่างตำรวจและทหารแล้ว

สำหรับผลการประชุม กยน. มีมติเห็นชอบในแนวทางการบริหารจัดการน้ำ 6 ข้อตามที่สำนักงานคณะกรรมการพัฒนาเศรษฐกิจและสังคมแห่งชาติเสนอ ซึ่งประกอบไปด้วย แนวทางการจัดการเส้นทางขวางทางน้ำ, ระบบข้อมูลที่จะต้องมีความแม่นยำ, พื้นที่รับน้ำและแนวทางชดเชย, การบริหารจัดการน้ำในภาวะฉุกเฉิน, งบประมาณที่จะใช้ในการดำเนินการ พร้อมมอบหมายให้นำแนวทางทั้งหมดไปบรรจุในแผนระยะสั้น และ ระยะยาวภายใน 2 สัปดาห์ โดยเฉพาะแผนระยะสั้นจะต้องเร่งดำเนินการเพื่อแผนรับมือสถานการณ์น้ำในช่วงฤดูฝนเดือนพฤษภาคมปี 2555

ส่วนมติ ครม.ได้อนุมัติงบประมาณรวม 19,783 ล้านบาทเพื่อเดินหน้าโครงการช่วยเหลือฟื้นฟูเยียวยาผู้ได้รับผลกระทบจากสถานการณ์อุทกภัยทั้งด้านโครงสร้างพื้นฐาน, ด้านการฟื้นฟูคุณภาพชีวิต ส่วนโครงการอื่น ๆ นายกรัฐมนตรีขอให้มีการทบทวนและเสนอพิจารณาในที่ประชุม ครม.นัดพิเศษภายในสัปดาห์นี้

และในบ่ายวันพรุ่งนี้ ( 7 ธ.ค.) ศูนย์ปฏิบัติการช่วยเหลือผู้ประสบอุทกภัย หรือ ศปภ. โดย พล.ต.อ.ประชา พรหมนอก ในฐานะ ผอ.ศปภ. ได้เรียกประชุมกรรมการทั้ง 12 กระทรวง พร้อมผู้ว่าราชการจังหวัด 7 จังหวัด เพื่อประเมินการบริหารจัดการน้ำที่ท่วมขังให้แล้วเสร็จภายในสิ้นเดือนนี้ และมีความเป็นไปได้ที่จะปรับลดโครงสร้างของ ศปภ. ลง โดยให้คง กรมป้องกันและบรรเทาสาธารณภัย กระทรวงมหาดไทย, กรมทางหลวงและกรมทางหลวงชนบท กระทรวงคมนาคมไว้"
7/12/2011,https://www.thaipbs.or.th/news/content/51344,"กรมป้องกันและบรรเทาสาธารณภัย เปิดเผยพื้นที่ประสบอุทกภัยขณะนี้เหลือ 12 จังหวัด ยอดผู้เสียชีวิต 684 คน ขณะที่ยังคงประกาศ 2 อำเภอในเชียงใหม่ ประสบภัยหนาว เป็นพื้นที่ภัยพิบัติกรณีฉุกเฉิน
กรมป้องกันและบรรเทาสาธารณภัยหรือ ปภ. รายงานว่า ขณะนี้ยังคงประกาศพื้นที่ประสบอุทกภัย รวม 12 จังหวัด ได้แก่ จังหวัดชัยนาท อ่างทอง พระนครศรีอยุธยา ลพบุรี สระบุรี สุพรรณบุรี นครปฐม ปทุมธานี นนทบุรี สมุทรสาคร นครศรีธรรมราช และ กรุงเทพมหานคร มีจังหวัดที่สถานการณ์คลี่คลายแล้วอยู่ระหว่างฟื้นฟูรวม 54 จังหวัด ยอดรวมผู้เสียชีวิต 684 คน สูญหาย 3 คน จากจังหวัดแม่ฮ่องสอน 2 คน และอุตรดิตถ์ 1 คน ขณะเดียวกันปภ.ได้ประกาศให้อำเภออมก๋อย และ อำเภอสะเมิง จังหวัดเชียงใหม่ เป็นพื้นที่ภัยพิบัติกรณีฉุกเฉินหรือ ภัยหนาว รวม 11 ตำบล 140 หมู่บ้าน ตั้งแต่วันที่ 2 พฤศจิกายน ที่ผานมา."
7/12/2011,https://www.thaipbs.or.th/news/content/51420,"โรงพยาบาลบางบัวทองเร่งสูบน้ำให้แห้งภายใน 2-3วัน ส่วนตลาดบางบัวทองรถเล็กสามารถวิ่งเข้าออกได้ พ่อค้าแม่ค้านำของมาวางขายริมฟุตบาตแล้ว ส่วนพื้นที่บางบัวทองระดับน้ำลดลงอย่างรวดเร็ว และได้นำเครื่องสูบน้ำจำนวน 10 เครื่องมาติดตั้งสูบน้ำท่วมขังลงคลองเพื่อลดปัญหาน้ำเน่าเหม็น
 วันนี้ (7 ธ.ค.) ที่โรงพยาบาลบางบัวทองเจ้าหน้าที่กรมชลประทานเร่งสูบน้ำในพื้นที่โรงพยาบาลบางบัวทองให้แห้งภายใน 2-3 วัน ส่วนทางด้านหน้าตลาดบางบัวทองระดับน้ำลดระดับลงแล้วรถเล็กสามารถวิ่งเข้าออกได้ กลุ่มพ่อค้าแม่ค้าที่ขายอยู่ในตลาดบางบัวทองวันนี้ได้นำของออกมาวางขายบนฟุตบาตริมถนนแล้วหลังน้ำลด ส่วนถนนบางบัวทอง-ไทรน้อยชาวบ้านร้องให้เจ้าหน้าที่เทศบาลบางบัวทองช่วยมาเก็บขยะด้วย

ขณะที่บริเวณถนนเกาะกลางถนนประชาชนได้นำของที่ไม่ใช้มาทิ้งกองไว้เป็นแถวยาวจากตลาดบางบัวทองจนไปถึงแยกบางพลูมีขยะของใช้ต่าง ๆ ที่ชาวบ้านนำมาทิ้งไว้จึงทำให้ผู้ที่ขับรถไปมาและชาวบ้านที่อยู่ใกล้เคียงต้องทนกลิ่นเหม็น  จึงอยากให้เจ้าหน้าที่เข้ามาดูแลบ้าง 

ส่วนพื้นที่บางบัวทองขณะนี้ ระดับนำจะลดลงอย่างรวดเร็ว จึงได้ประสานทางกับทางเทศบาลบางบัวทองพร้อมได้นำเครื่องสูบน้ำจำนวน 10 เครื่องมาติดตั้งบริเวณคลองบ้านกล้วย สูบน้ำที่ท่วมขังผ่านประตูระบายน้ำคลองบ้านกล้วยลงสู่คลองบางบัวทองเพื่อลดปัญหาน้ำเน่าเหม็นและทำให้ปริมาณนำลดลงสู่สภาวะปกติโดยเร็ว"
7/12/2011,https://www.thaipbs.or.th/news/content/51442,"โรงงานในสวนอุตสาหกรรมบางกะดีในจังหวัดปทุมธานี พร้อมกลับมาเดินสายพานการผลิตอีกครั้ง ซึ่งวันนี้ ( 7 ธ.ค.) มีการทำความสะอาดครั้งใหญ่ พร้อมกันนี้ผู้ประกอบการเครื่องใช้ไฟฟ้ารายใหญ่ของสวนอุตสาหกรรมทำลายสินค้าที่จมนับแสนชิ้น เพื่อสร้างความมั่นใจว่าจะไม่มีการนำสินค้าจมน้ำไปวางจำหน่ายในท้องตลาด
บริษัท โตชิบา ไทยแลนด์ จำกัด ผู้ผลิตเครื่องใช้ไฟฟ้ารายใหญ่ในสวนอุตสาหกรรมบางกะดี ซึ่งมีโรงงานอยู่ 8 โรงงาน นำสินค้า อุปกรณ์เครื่องใช้ไฟฟ้านับแสนชิ้นมาทำลายเพื่อเป็นการรับประกันว่า ทางโรงงานจะไม่นำสินค้าเหล่านี้กลับมาขายให้กับลูกค้า ในระหว่างที่มีการจัดกิจกรรมทำความสะอาดครั้งใหญ่ ในสวนอุตสาหกรรมบางกระดีวันนี้

นางกอบกาญจน์ วัฒนวรางกูร ประธานบริหารบริษัทโตชิบาไทยแลนด์ด้วย ประเมินว่า โรงงานของบริษัททั้งหมดจะสามารถกลับมาผลิตได้ภายใน 4-5 เดือนข้างหน้า พร้อมระบุว่ากำลังพิจารณานำเข้าเครื่องใช้ไฟฟ้าบางประเภท เช่น โทรทัศน์แอลซีดี ตู้เย็น เครื่องซักผ้า แลปท็อป เพื่อไม่ให้สินค้าขาดตลาด

โดยการจัดกิจกรรมทำความสะอาดครั้งใหญ่ของสวนอุตสาหกรรมบางกระดีวันนี้ ได้รับความร่วมมือจาก ทั้งเทศบาลตำบลบางกะดี และองค์การบริหารส่วนจังหวัดสระแก้ว เข้าทำความสะอาดพื้นที่ส่วนกลางและถนนสายหลัก

ขณะที่ไฟฟ้าส่วนภูมิภาคเร่งซ่อมแซมหม้อแปลง และเสา ไฟที่เสียหาย คาดว่าวันที่ 17 ธันวาคมโรงไฟฟ้าย่อยจะกลับมาจ่ายกระแสไฟฟ้าได้ นอกจากนี้ยังมีนิสิตคณะวิศวกรรมศาสตร์ จุฬาลงกรณ์มหาวิทยาลัยกว่าร้อยคน อาสามาแนะนำเทคนิคทำความสะอาดเครื่องจักรปั๊มน้ำในโรงงาน ทั้งนี้คาดว่าการทำความสะอาดแต่ละโรงงานจะแล้วเสร็จภายใน 1 สัปดาห์"
7/12/2011,https://www.thaipbs.or.th/news/content/51443,"ศปภ.ร่วมหารือกับผู้ว่าราชการจังหวัด 7 จังหวัดที่ยังประสบภัยน้ำท่วม เพื่อเร่งระบายน้ำ และ ช่วยเหลือประชาชนให้สามารถใช้ชีวิตได้ตามปกติ ภายในเดือนธันวาคมนี้
พล.ต.อ.ประชา พรหมนอก ผู้อำนวยการศูนย์ปฏิบัติการช่วยเหลือผู้ประสบอุทกภัย หรือ ศปภ.ร่วมประชุมกับผู้ว่าราชการจังหวัด 7 จังหวัด ที่ยังประสบปัญหาน้ำท่วมขัง ประกอบด้วยจังหวัดนครนายก ฉะเชิงเทรา สมุทรปราการ สมุทรสาคร ปทุมธานี นนทบุรี นครปฐม และ มีปลัดกรุงเทพมหานคร รวมทั้งกระทรวงทบวงกรมหน่วยงานที่เกี่ยวข้อง เข้าหารือถึงสถานการณ์น้ำในแต่ละพื้นที่ โดยเรื่องสำคัญคือการเร่งระบายน้ำช่วยเหลือชุมชนที่ยังมีน้ำท่วม เพื่อให้ประชาชนสามารถใช้ชีวิตปกติได้ โดยผู้ว่าราชการแต่ละจังหวัดรายงานสถานการณ์ และ ประเมินขั้นตอนในการดำเนินการรวมถึงการขอความสนับสนุนด้านต่างๆ โดยประเมินว่า สถานการณ์ต่างๆ จะดีขึ้นอย่างช้าในสัปดาห์ที่ 3 ของเดือนธันวาคม

และในวันพรุ่งนี้ ( 8 ธ.ค.) ศปภ.จะรวมศูนย์การทำงานให้เหลือเพียงชั้นเดียวจากเดิมที่มีสำนักงาน 3 ชั้น ส่วนโครงสร้าง ศปภ.ยังคงหน่วยงานเดิมไว้ทั้งหมดทั้งกรมป้องกันและบรรเทาสาธารณภัย กระทรวงมหาดไทย, กรมทางหลวงและกรมทางหลวงชนบท และ กระทรวงคมนาคม เพียงแต่ลดบุคคลากรลงให้เหลือหน่วยงานละไม่เกิน 5 คน

ด้าน พล.อ.อ.สุกำพล สุวรรณทัต รัฐมนตรีว่าการกระทรวงคมนาคม ยืนยันว่า ที่ประชุมคณะรัฐมนตรีเมื่อวานนี้ ไม่มีการชะลองบประมาณที่จะใช้ในการฟื้นฟูอุทกภัยที่ทางกระทรวงเสนอ แต่หารือปัญหาความซ้ำซ้อนในการขออนุมัติงบประมาณ จึงจะมีการประชุมคณะรัฐมนตรีนัดพิเศษ เพื่อพิจารณาให้เกิดความรอบคอบ

 
ส่วนกรณีที่บริษัทการบินไทย จำกัด มหาชน เตรียมฟ้องร้องเรียกค่าเสียหายจากบริษัทการท่าอากาศยานไทยจำกัดมหาชน ที่ทำให้การบินไทยได้รับความเสียหายกว่า 3,000 ล้านบาทจากสถานการณ์น้ำท่วม รัฐมนตรีว่าการกระทรวงคมนาคมเชื่อว่า น่าจะสามารถตกลงกันได้เบื้องต้น โดยที่ไม่จำเป็นต้องถึงขั้นฟ้องร้อง เพราะเป็นหน่วยงานในสังกัดเดียวกัน
 "
7/12/2011,https://www.thaipbs.or.th/news/content/51444,"พุทธมณฑลสถานที่สำคัญทางพระพุทธศาสนา และ ยังเป็นสวนสาธารณะขนาดใหญ่ ที่ได้รับความเสียหายจากสถานการณ์น้ำท่วมนานร่วมเดือน วันนี้ทุกภาคส่วนในจังหวัดนครปฐม ได้เข้าสำรวจความเสียหาย เพื่อวางแผนบูรณะฟื้นฟู
พุทธมณฑลซึ่งถูกน้ำท่วมมาตั้งแต่วันที่ 31 ตุลาคมถึงขณะนี้เป็นเวลากว่า 1 เดือนแล้ว แม้ตอนนี้พื้นที่ 2,500 ไร่ แห่งนี้ระดับน้ำจะลดลง และ สามารถเข้าทำความสะอาดได้เป็นบางจุด โดยวันนี้ ( 7 ธ.ค.) ภาคราชการ ประชาชน เอกชน และ กองทัพ ได้เข้าสำรวจความเสียหาย พบว่า ในส่วนของสวนสาธารณะต้นไม้ล้มตาย เหี่ยวเฉา ขณะที่ส่วนอาคารสิ่งปลูกสร้างเสียหายเพียงเล็กน้อย แต่ระบบไฟฟ้าซึ่งอยู่ใต้ดินเสียทั้งหมด

โดยหลังจากนี้จะมีการวางแผนเพื่อบูรณะฟื้นฟูพุทธมณฑลซึ่งจะมีการระดมติดตั้งเครื่องสูบน้ำ เพื่อสูบน้ำออกจากพื้นที่ คาดว่าจะใช้เวลาประมาณ 10 วัน จะสูบน้ำออกได้หมด และ จะมีการสำรวจพื้นที่อีกครั้ง เพื่อวางแผนบูรณะเพิ่มเติมต่อไป"
7/12/2011,https://www.thaipbs.or.th/news/content/51445,"กรุงเทพมหานครระดมเจ้าหน้าที่จัดเก็บขยะที่ถูกน้ำท่วม และ นำมากองทิ้งไว้บนถนนสรงประภา เขตดอนเมือง ขณะเดียวกันผู้ว่าราชการกรุงเทพมหานครเตรียมหารือผู้นำหมู่บ้านเศรษฐกิจ เพื่อร่วมมือกันเร่งระบายน้ำในหมู่บ้าน หลังจากถูกชาวบ้านคัดค้านไม่ให้ปิดล้อมพื้นที่เพื่อสูบน้ำออกจากหมู่บ้าน
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร บอกว่า วันพรุ่งนี้ ( 8ธ.ค.) เข้าไปหารือกับผู้นำหมู่บ้านเศรษฐกิจด้วยตัวเองถึงความร่วมมือในการระบายน้ำในพื้นที่ดังกล่าว เพื่อประโยชน์ของประชาชนโดยส่วนร่วม หลังจากที่เมื่อวานนี้มีประชาชน 50-100 คน คัดค้านไม่ให้เจ้าหน้าที่กทม.เข้าไปปฏิบัติงานแก้ไขปัญหาน้ำท่วมภายในหมู่บ้านเศรษฐกิจ แต่ กทม.ได้ใช้วิธีดึงน้ำจากคลองโดยรอบหมู่บ้านเข้าสู่คลองทวีวัฒนา แต่วิธีนี้อาจจะทำให้การระบายน้ำล่าช้ากว่าวิธีปิดล้อมพื้นที่ภายในเพื่อสูบน้ำออกจากหมู่บ้านเศรษฐกิจโดยตรง

ผู้ว่าราชการกรุงเทพมหานคร บอกว่า ขณะนี้ในหมู่บ้านแอนแน็กซ์ และ หมู่บ้านการ์เด้นโฮม เขตสายไหมน้ำแห้งแล้ว และ ยังระบายน้ำเฉพาะพื้นที่ ได้แก่ ถนนพหลโยธินตอนบน บริเวณอนุสรณ์สถานแห่งชาติ และ ถนนบรมราชชนนี โดยคาดว่า ถนนบรมราชชนนีจะแห้งภายใน 2 วันนี้

พร้อมกันนี้ กทม.จะจัดเก็บขยะตกค้างบริเวณถนนสรงประภา เขตดอนเมือง ซึ่งมีประชาชนนำขยะมากองทิ้งไว้บนผิวจราจรเป็นจำนวนมาก โดยจะจัดเก็บขยะให้แล้วเสร็จภายใน 24 ชั่วดมง รวมทั้งจะกำหนดจุดวางกระสอบทรายที่ประชาชนไม่ได้ใช้แล้ว 75 จุดใน 50 สำนักงานเขต ให้ประชาชนได้รับทราบต่อไป"
7/12/2011,https://www.thaipbs.or.th/news/content/51464,"ผู้ว่าราชการจังหวัดลำพูนเตรียมของบประมาณจากกระทรวงการคลัง ฝึกอาชีพระยะสั้น แก่พนักงาน บริษัท โฮย่า กลาสดิสค์ ประเทศไทย จำกัดภายในนิคมอุตสหกรรมภาคเหนือ จังหวัดลำพูน หลังถูกบริษัทเลิกจ้างโดยอ้างผลกระทบจากสถานการณ์น้ำท่วมและประสบภาวะขาดทุน
ตัวแทนพนักงานบริษัทโฮย่า กลาสดิสค์ ประเทศไทย จำกัด ภายในนิคมอุตสาหกรรมภาคเหนือจังหวัดลำพูน กว่า 50 คน เข้ายื่นหนังสือร้องขอความเป็นธรรม แก่นายสุรชัย ขันอาสา ผู้ว่าราชการจังหวัดลำพูนที่ศาลากลางจังหวัดลำพูน หลังบริษัทประกาศเลิกจ้างพนักงานเกือบ 2,000 คน โดยอ้างเหตุผลเรื่องผลกระทบจากสถานการณ์น้ำท่วม และ ประสบภาวะขาดทุน

 
นายอัครเดช ชอบดี ประธานสหภาพแรงงานอิเล็กทรอนิกส์ และ อุปกรณ์ไฟฟ้าสัมพันธ์ ยืนยันว่า พนักงานยังต้องการทำงานกับทางบริษัทเนื่องจากมีสวัสดิการดี และ พนักงานส่วนใหญ่มีอายุมากซึ่งเป็นอุปสรรคต่อการหางานใหม่
 
ด้านผู้ว่าราชการจังหวัดลำพูนแนะนำให้สหภาพแรงงานใช้ความประนีประนอมในการเจรจาต่อรอง เพราะเชื่อว่า บริษัทมีเหตุผลในการปรับลดจำนวนพนักงานลง อย่างไรก็ตามได้สั่งให้ทำโครงการของบประมาณจากกระทรวงการคลังสำหรับฝึกอาชีพระยะสั้น แก่พนักงานทั้ง 1,800 คน เนื่องจากเป็นผู้ได้รับผลกระทบจากสถานการณ์น้ำท่วม
 
ก่อนหน้านี้ตัวแทนสหภาพแรงงานอิเล็กทรอนิกส์ และ อุปกรณ์ไฟฟ้าสัมพันธ์ ตั้งข้อสังเกตว่าบริษัทอาจต้องการลดพนักงาน เพื่อหลีกเลี่ยงนโยบายการขึ้นค่าแรงในปีหน้า และรองรับแผนเปลี่ยนแปลงการผลิตแบบใหม่ ที่จะใช้เครื่องจักรแทนแรงงานคน ขณะที่ ผู้บริหารชาวญี่ปุ่นจะเดินทางมาเจรจากับพนักงานด้วยตัวเองในวันศุกร์นี้
 "
8/12/2011,https://www.thaipbs.or.th/news/content/51683,"รัฐมนตรีช่วยว่าการกระทรวงเกษตรและสหกรณ์ กำชับหน่วยงานที่เกี่ยวข้องในจังหวัดอุบลราชธานีเร่งสำรวจนาข้าวที่ได้รับความเสียหายจากน้ำท่วมและให้ทำประชาคมหมู่บ้านเพื่อป้องกันการทุจริต ที่จังหวัดร้อยเอ็ด ชาวนาชุมนุมเรียกร้องเพื่อให้รัฐเร่งจ่ายเงินเยียวยาและเงินชดเชยพื้นที่การเกษตรที่ได้รับความเสียหาย
ชาวนาที่ได้รับผลกระทบจากปัญหาน้ำท่วมในจังหวัดร้อยเอ็ด และจังหวัดยโสธร ชุมนุมประท้วงที่หน้าศาลากลางจังหวัดร้อยเอ็ด เพื่อเรียกร้องให้ภาครัฐเร่งจ่ายเงินชดเชยเยียวยาผู้ประสบภัยน้ำท่วมครอบครัวละ 5,000 บาท รวมทั้งจ่ายเงินชดเชยนาข้าวที่ได้รับความเสียหายไร่ละ 7,000 บาท จากเดิมที่มติคณะรัฐมนตรีอนุมัติเงินชดเชยไร่ละ 2,222 บาท และต้องจ่ายชดเชยย้อนหลังเป็นเวลา 12 ปี

นายสมศักดิ์ ขำทวีพรหม ผู้ว่าราชการจังหวัดร้อยเอ็ด กล่าวว่า จะเร่งรัดการจ่ายเงินเยียวยาครอบครัวละ 5,000 บาท ซึ่งขณะนี้อยู่ในระหว่างการอนุมัติเบิกจ่าย  ซึ่งข้อเรียกร้องเงินชดเชยพื้นที่การเกษตรที่ได้รับความเสียหายไร่ละ 7,000 บาท จะส่งเรื่องไปยังกรมชลประทาน กระทรวงเกษตรและสหกรณ์เพื่อพิจารณาต่อไป

ส่วนที่จังหวัดอุบลราชธานี นายพรศักดิ์ เจริญประเสริฐ รัฐมนตรีช่วยว่าการกระทรวงเกษตรและสหกรณ์ ประชุมร่วมกับหน่วยงานที่เกี่ยวข้องเพื่อกำหนดแนวทางการสำรวจพื้นที่การเกษตรที่ได้รับความเสียหายจากน้ำท่วม เบื้องต้นให้เร่งสำรวจและทำประชาคมหมู่บ้าน เพื่อป้องกันการทุจริตโดยเฉพาะการแจ้งพื้นที่ความเสียหายที่เกินความเป็นจริง"
12/12/2011,https://www.thaipbs.or.th/news/content/52383,"นายกฯ เผย ที่ประชุม ครม.นัดพิเศษวันนี้ ( 12 ธ.ค.) อนุมัติงบ 20,000 ล้านเพื่อใช้ในโครงการเร่งด่วนของรัฐบาล ขณะเดียวกันได้ย้ำความสำคัญเงินเยียวยาครัวเรือนละ 5,000 บาท และพื้นที่เกษตรกรที่เสียหาย
น.ส.ยิ่งลักษณ์ ชินวัตร นายกรัฐมนตรี เปิดเผยหลังประชุม ครม.นัดพิเศษว่า งบประมาณที่มีการอนุมัติคณะรัฐมนตรีไปแล้วทั้งสิ้นวงเงินกว่า 60,000 ล้านบาท ซึ่งอยู่ในงบประมาณกว่า 120,000 ล้านบาทที่ตั้งไว้สำหรับฟื้นฟู แต่เนื่องจากขณะนี้ต้องใช้งบประมาณไปพลางก่อนเพื่อให้เกิดการจัดสรรการใช้งบประมาณตามความจำเป็น และ เร่งด่วนระหว่างที่รองบประมาณที่จะได้รับการอนุมัติจากสภาฯในเดือนกุมพาพันธ์ 2555 จึงมีการนัดหารือกันเพื่อไม่ให้เกิดความซ้ำซ้อนเพื่อให้ใช้งบประมาณอย่างเต็มที่

ขณะที่การฟื้นฟูนั้นรัฐบาลเน้นความสำคัญในการจ่ายเงินเยียวยาครัวเรือนละ 5,000 บาท และ การเยียวยาพื้นที่เกษตรกรที่เสียหายต่าง ๆ และ ที่เหลือเป็นงบประมาณที่เน้นดูแลฟื้นฟูโครงสร้างพื้นฐานที่ชำรุดซ่อมคืนสภาพเดิม รวมถึงการกระตุ้นเศรษฐกิจและแก้ปัญหาดูแลความเดือดร้อนประชาชน

ทั้งนี้นายกรัฐมนตรี ระบุว่า ไม่ได้มีการตัดงบประมาณแต่ต้องบริหารจัดการใช้งบอย่างเร่งด่วน วันนี้ ( 12 ธ.ค.) จึงอนุมัติเงินก้อนแรกกว่า 20,000 ล้านบาท และ ส่วนที่เหลือจะทยอยเบิกจ่ายหลังงบผ่านสภาแล้ว และ ยังมีอีกส่วนในงบประมาณหลังอีกกว่า 20,000 กว่าล้านบาทนั้น อยากดูให้แน่ใจไม่ให้ซ้ำซ้อนในหน่วยงาน เพราะก่อนหน้าที่จะมี คณะกรรมการเพื่อให้ความช่วยเหลือฟื้นฟูเยียวยาผู้ได้รับผลกระทบจากสถานการณ์อุทกภัย (กฟย.) นั้น มีงบส่วนท้องถิ่นและงบปกติของกระทรวงอยู่แล้ว โดยจะให้หน่วยงานที่เกี่ยวข้องเข้าไปดูแล
 "
12/12/2011,https://www.thaipbs.or.th/news/content/52387,"แม้ภาพรวมสถานการณ์น้ำท่วมกรุงเทพมหานครจะดีขึ้น หลายพื้นที่น้ำลด และแห้งแล้ว แต่ยังมีรายงานถึง 9 เขตที่ยังคงมีสถานการณ์น้ำท่วมขัง
 9 เขตพื้นที่กรุงเทพมหานครที่ศูนย์อำนวยการเฉพาะกิจป้องกันและแก้ไขปัญหาอุทกภัยกรุงเทพมหานคร ระบุว่า ยังมีปัญหาน้ำท่วมประกอบด้วย 3 เขต ในพื้นที่ฝั่งธนบุรี และ 6 เขตฝั่งพระนคร โดยระดับน้ำในคลองต่าง ๆ ฝั่งธนบุรีลดลง 4-8 เซนติเมตรมีปัญหาน้ำท่วมขังบางส่วนในเขตทวีวัฒนา เขตหนองแขม เขตบางแค ระดับน้ำในคลองฝั่งพระนครลดลง 1-6 เซนติเมตร ยังมีปัญหาน้ำท่วมในพื้นที่เขตดอนเมือง เขตสายไหม เขตบางเขน เขตคันนายาว เขตคลองสามวา เขตมีนบุรี

 
ขณะที่ปริมาณน้ำเหนือไหลผ่านแม่น้ำเจ้าพระยาระดับน้ำที่อำเภอบางไทร อยู่ที่ 1.88 เมตรลดลง 7 เซนติเมตร ระดับน้ำแม่น้ำเจ้าพระยาขึ้นสูงสุด เมื่อเวลา 10.09 น. อยู่ที่ระดับ 1.71 เมตร  สถานการณ์น้ำทุ่งที่คลองหกวาสายล่างประตูระบายน้ำคลองสองลดลง 4 เซนติเมตร , คลองมหาสวัสดิ์ ที่ประตูระบายน้ำคลองทวีวัฒนา ลดลง 6 เซนติเมตร และดอนเมือง ลดลง 10 เซนติเมตร"
12/12/2011,https://www.thaipbs.or.th/news/content/52416,"การเข้าถึงสินเชื่อได้ยากของผู้ประกอบการเอสเอ็มอีทำให้ผู้อำนวยการสำนักงานส่งเสริมวิสาหกิจขนาดกลางและขนาดย่อม ประสานสถาบันการเงินขอให้ใช้บุคคลค้ำประกันในการขอสินเชื่อ หลังพบว่า มีผู้บางรายมีศักยภาพสามารถฟื้นฟูกิจการจากผลกระทบน้ำท่วมได้ ภายในต้นปีหน้า
นายยุทธศักดิ์ สุภสร ผู้อำนวยการสำนักงานส่งเสริมวิสาหกิจขนาดกลางและขนาดย่อม หรือ สสว. เปิดเผยว่า สสว.ได้ประสานกับสถาบันการเงินเพื่อให้ผู้ประกอบการเอสเอ็มอีสามารถเข้าถึงสินเชื่อได้ง่ายขึ้นเพียงใช้บุคคลค้ำประกัน หลังผลการศึกษาพบว่า มีธุรกิจร้อยละ 10 ที่อยู่ในระดับความเสี่ยง แต่หากได้รับสินเชื่อช่วยเหลือหลังประสบอุทกภัยจะสามารถฟื้นฟูได้ภายในต้นปีหน้า

นอกจากนี้ สสว.ยังเตรียมมาตรการฟื้นธุรกิจ และ มาตรการสร้างผู้ประกอบการสำหรับผู้ประกอบการและผู้ถูกเลิกจ้างเพื่อเสนอต่อนายกิตติรัตน์ ณ ระนอง รองนายกรัฐมนตรี ในฐานะประธานคณะกรรมการส่งเสริมวิสาหกิจขนาดกลางและขนาดย่อมด้วย

ขณะที่ น.ส.สิริมาศ วัฒนะโชติ รองเลขาธิการสมาคมธนาคารไทย ระบุว่า ผู้ประกอบการแต่ละรายมีสิทธิรับสินเชื่อดอกเบี้ยร้อยละ 3 วงเงินไม่เกิน 10 ล้านบาทจากสถาบันการเงินเดิมที่ใช้บริการและธนาคารออมสิน หากเป็นผู้ประสบภัยตามหลักเกณฑ์ แต่ควรติดต่อโดยเร็ว เพราะสถาบันการเงินต้องเร่งดำเนินการให้เสร็จสิ้นก่อนเดือนตุลาคม 2555

สสว.ระบุว่า มีผู้ประกอบการเอสเอ็มอีที่ได้รับความเดือดร้อนจากอุทกภัยกว่า 55,000 รายกระทบการจ้างงาน กว่า 2,300,000 คน ขณะที่ความเสียหายทั้งทางตรงและทางอ้อมรวมมูลค่ากว่า 70,000 ล้านบาท"
12/12/2011,https://www.thaipbs.or.th/news/content/52433,"กรุงเทพมหานครเร่งจัดเก็บขยะตกค้าง และ ดำเนินการสูบน้ำในพื้นที่น้ำท่วมขังทุกพื้นที่ของกรุงเทพมหานครให้เสร็จสิ้นก่อนปีใหม่
ม.ร.ว.ราชวงศ์สุขุมพันธุ์ บริพัตร ผู้ว่าราชการกรุงเทพมหานครตรวจเยี่ยมการดำเนินการกู้ถนนบรมราชชนนี ซึ่งก่อนหน้านี้สำนักการระบายน้ำได้เร่งระบายน้ำออกอย่างต่อเนื่องทำให้ขณะนี้เส้นทางการจราจรทั้งขาเข้าและขาออก สามารถกลับมาสัญจรได้ตามปกติ เช่นเดียวกับบนถนนพหลโยธินย่านดอนเมืองใกล้กับอนุสรณ์สถาน ที่น้ำเริ่มแห้งเกือบทั้งหมดแล้ว แต่ยังห่วงพื้นที่ฝั่งตะวันตก เนื่องจากระบบการบริหารจัดการน้ำยังทำได้ไม่ดีเท่ากับพื้นที่ฝั่งตะวันออก ประกอบกับหลายชุมชนก่อตั้งมาเป็นเวลานาน ทำให้มีสภาพพื้นที่ต่ำกว่าถนนใหญ่ที่มีการสร้างขึ้นมาภายหลังทำให้การเข้าไปดำเนินการสูบน้ำออกจากพื้นที่ทำได้ยากลำบาก

นอกจากนี้ กทม.ยังเตรียมประสานไปยังจังหวัดนครปฐมเพื่อช่วยดำเนินการระบายน้ำ โดยเฉพาะที่บริเวณหน้ามหาวิทยาลัยมหิดล ศาลายา แต่ยืนยันว่า สถานการณ์น้ำกรุงเทพมหานครโดยรวมดีขึ้นตามลำดับ เหลือเพียงน้ำท่วมขังภายซอยและชุมชน และภายในสิ้นปีนี้ทุกพื้นที่ของ กทม.จะต้องแห้งและกลับเข้าสู่ภาวะปกติ พร้อมขอความเห็นใจจากประชาชนว่า การระบายน้ำต้องดำเนินการไปตามลำดับ และ ต้องดูสภาพความสูงต่ำของพื้นที่ด้วย

นอกจากนี้ผู้ว่าราชการกรุงเทพมหานครยังร่วมเปิดโครงการปฏิบัติการจัดการขยะเพื่อฟื้นฟูชุมชน กทม. บริเวณ จุดปฏิบัติการคัดแยกขยะ ถนนพุทธมณฑลสาย 1 เขตภาษีเจริญ ซึ่งปัญหาขยะ ถือเป็นปัญหาใหญ่ขณะนี้ จากสภาวะปกติคนกรุงเทพทิ้งขยะรวมกันเฉลี่ยนแต่ละวันมากถึงประมาณ 8,500 ตัน ซึ่งก็เต็มความสามารถของระบบในการกำจัดอยู่แล้ว แต่ช่วงน้ำท่วมทำให้มีขยะเพิ่มขึ้นกว่า 20 เท่า หรือ เท่ากับปริมาณขยะตกค้างมากกว่า 46,000 ตัน และ ส่วนใหญ่ประชาชนที่นำขยะมาทิ้งไม่ได้คัดแยก ทำให้ต้องใช้เวลานานหลายเดือนในการจัดเก็บขยะ

สำหรับโครงการดังกล่าวเป็นความร่วมมือระหว่าง กทม. สำนักงานกองทุนสนับสนุนการสร้างเสริมสุขภาพ หรือ สสส. และมูลนิธิ SCG โดยนำร่องทดลองวางระบบจัดการขยะอย่างเป็นระบบในพื้นที่เขตภาษีเจริญเป็นแห่งแรก ซึ่งหลังการทดลอง พบว่า สามารถคัดแยกขยะ โดยเฉพาะขยะจากเฟอร์นิเจอร์ไม้ได้มากถึง 20 ตัน จึงเตรียมขยายโครงการให้ครอบคลุมเขตพื้นที่โดยรอบ ได้แก่ เขตบางแค หนองแขม ตลิ่งชัน ทวีวัฒนา และบางพลัด

นายพรเทพ เตชะไพบูลย์ รองผู้ว่าราชการกรุงเทพมหานคร ได้ร่วมจัดเก็บขยะบริเวณสวนเฉลิมพระเกียรติ 80 พรรษา เขตดอนเมือง ซึ่งขณะนี้พบขยะตกค้างภายในหมู่บ้านและชุมชนจำนวนกว่า 10,000 ตัน และ แม้ว่า ศปภ.จะจัดหน่วยทหารพัฒนารถบรรทุกขนาดใหญ่ รถตักขยะ และรถ แบ็คโฮ มาช่วยดำเนินการจัดเก็บขยะ แต่กทม.ต้องปรับแผนการทำงานด้วยการประสานให้ผู้รับเหมาเข้าไปจัดเก็บขยะในชุมชน และ นำไปกำจัดที่อำเภอกำแพงแสน จังหวัดนครปฐม โดยไม่ต้องนำขยะมาทิ้งที่จุดพักขยะ และขนย้ายไปที่สถานีขนถ่ายมูลฝอยเหมือนที่ผ่านมาเพื่อลดขั้นตอนการจัดเก็บขยะให้แล้วเสร็จภายในสิ้นปีนี้ 

สำหรับการดำเนินการจัดเก็บขยะ ขณะนี้ กทม. จัดเก็บขยะไปแล้วกว่า 47,000 ตัน ยังเหลือขยะตกค้างอยู่ตามบ้านเรือนอีกกว่า 50,000-100,000 ตัน "
13/12/2011,https://www.thaipbs.or.th/news/content/52597,"ปัญหาน้ำท่วมขังที่ยังไม่สามารถระบายออกได้ในบางพื้นที่ของอำเภอลาดหลุมแก้ว จังหวัดปทุมธานี ทำให้ชาวบ้านในพื้นที่บางส่วนชุมนุมปิดถนนสายตลิ่งชัน-สุพรรณบุรี หรือ ทางหลวงหมายเลข 340 เรียกร้องให้หน่วยงานที่เกี่ยวข้องแก้ปัญหาน้ำท่วม
ชาวบ้านบางส่วนที่อาศัยในพื้นที่อำเภอลาดหลุมแก้ว จังหวัดปทุมธานี ชุมนุมปิดถนนสายตลิ่งชัน-สุพรรณบุรี หรือ ทางหลวงหมายเลข 340 เรียกร้องให้หน่วยงานที่เกี่ยวข้องเปิดประตูระบายน้ำคลองลำโพ คลองตรง และ คลองลำรี โดยให้ยกบานประตูที่ 1 เมตรครึ่ง ทั้ง 3 แห่ง เพื่อระบายน้ำในพื้นที่ที่ได้รับความเดือดร้อน เช่น ตำบลระหาร และ ตำบลหน้าไม้ ที่น้ำยังท่วมขัง

นอกจากข้อเรียกร้องเปิดประตูระบายน้ำแล้วยังขอให้เจ้าหน้าที่ติดตั้งเครื่องสูบน้ำ ชุมชนละ 10 เครื่อง และ ให้ลดระดับประตูระบายน้ำคลองลากค้อนที่ติดต่อกับคลองพระยาบันลือลงอยู่ที่ 1 เมตรเพื่อชะลอน้ำเข้าพื้นที่ ซึ่งตำรวจกำลังเจรจาอยู่ขณะนี้ เพื่อขอให้เปิดเส้นทางจราจรโดยพื้นที่บางส่วนของอำเภอลาดหลุมแก้ว จังหวัดปทุมธานี ยังมีท่วมขัง และ เน่าเสีย"
13/12/2011,https://www.thaipbs.or.th/news/content/52639,"องค์การความร่วมมือระหว่างประเทศของญี่ปุ่นติดตั้งรถสูบน้ำที่ตำบลหลักหก จังหวัดปทุมธานี เพื่อช่วยระบายน้ำจากมหาวิทยาลัยรังสิต และ โครงการเมืองเอกลงสู่คลองรังสิต หลังพื้นที่นี้ถูกน้ำท่วมขังมานานเกือบ 2 เดือน
เจ้าหน้าที่จากองค์การความร่วมมือระหว่างประเทศของญี่ปุ่น หรือ ไจก้า นำรถสูบน้ำมาติดตั้งที่ตำบลหลักหก อำเภอเมือง จังหวัดปทุมธานี เพื่อเร่งระบายน้ำที่ท่วมขังบริเวณมหาวิทยาลัยรังสิต และ โครงการเมืองเอก ซึ่งมีประชาชนอาศัยอยู่กว่า 3,000ครัวเรือนลงสู่คลองรังสิต

นายจิน ไน หัวหน้าทีมสูบน้ำบรรเทาสาธารณภัยฉุกเฉินของญี่ปุ่น บอกว่า เครื่องสูบน้ำที่นำมาติดตั้งเป็นเครื่องสูบน้ำระบบไฟฟ้าคล้ายไดโว่ 1 ชุดจะรวมอยู่ในรถบรรทุก 1 คันซึ่งมีไดโว่ทั้งหมด 4 เครื่องขนาดท่อส่ง 8 นิ้ว โดยแต่ละชุดจะมีเครื่องกำเนิดไฟฟ้ามาด้วยสามารถติดตั้งได้ทันทีทุกสถานที่ที่รถบรรทุกสามารถจอดได้

และเมื่อเครื่องสูบน้ำ4 ตัวนี้ เดินเครื่องพร้อมกันจะมีศักยภาพในการสูบน้ำได้ถึง 30 ลูกบาศก์เมตรต่อวินาที หลังจากติดตั้งเครื่องสูบน้ำในพื้นที่นี้มา 4 วันทำให้ขณะนี้ระดับน้ำลดลงแล้ว 35 เซนติเมตร สาเหตุที่ทำให้การสูบน้ำล่าช้า เนื่องจากเป็นพื้นที่กว้างกว่า 5,000 ไร่ ภูมิศาสตร์มีลักษณะสูง-ต่ำและน้ำท่วมขังไม่เท่ากัน

นอกจากนำเครื่องสูบน้ำมาติดตั้งที่ตำบลหลักหกแล้ว ขณะนี้ไจก้ายังรถสูบน้ำอีก 2 คัน พร้อมไดโว่ 7 ตัว ไปช่วยสูบน้ำที่ตำบลปลายบาง อำเภอบางกรวย จังหวัดนนทบุรี ก่อนหน้านี้ทีมสูบน้ำจากไจก้า ได้นำเครื่องสูบน้ำไปช่วยสูบน้ำที่สวนอุตสาหกรรมโรจนะ สวนอุตสาหกรรมบางกะดี เขตส่งเสริมอุตสาหกรรมนวนคร และ สถาบันเทคโนโลยีแห่งเอเชีย หรือ เอไอที จนกลับเข้าสู่สภาวะปกติแล้ว"
13/12/2011,https://www.thaipbs.or.th/news/content/52640,"ปัญหาน้ำท่วมขังที่ยังไม่สามารถระบายออกได้ในบางพื้นที่ของอำเภอลาดหลุมแก้ว จังหวัดปทุมธานี ทำให้ชาวบ้านในพื้นที่บางส่วน ชุมนุมปิดถนนสายตลิ่งชัน-สุพรรณบุรี หรือ ทางหลวงหมายเลข 340 เรียกร้องให้หน่วยงานที่เกี่ยวข้องแก้ปัญหาน้ำท่วม ล่าสุด เจ้าหน้าที่ได้ไปเจรจากับชาวบ้านจนยอมสลายการชุมนุมแล้ว
ตัวแทนเจ้าหน้าที่จากกรมชลประทานเดินทางไปเจรจรกับกลุ่มชาวบ้านที่ชุมนุมปิดถนนสายตลิ่งชัน-สุพรรณบุรี หรือ ทางหลวงหมายเลข 340 บริเวณตำบลท่าไม้ อำเภอลาดหลุมแก้ว จังหวัดปทุมธานี ตามข้อเรียกร้องให้หน่วยงานที่เกี่ยวข้อง เปิดประตูระบายน้ำคลองลำโพ คลองตรง และคลองลำรี โดยให้ยกบานประตูระบายน้ำทั้ง 3 แห่งที่ 1.50 เมตรเพื่อระบายน้ำในพื้นที่ที่ได้รับความเดือดร้อน เช่น ตำบลระหาร และตำบลหน้าไม้ ที่น้ำยังท่วมขัง

ทางเจ้าหน้าที่ยินยอมตามที่แกนนำชาวบ้านยื่นข้อเสนอแต่จะขอเปิดประตูระบายน้ำทั้ง 3 บาน ที่ระดับ 1 เมตร จากข้อเรียกร้องของชาวบ้านที่ 1 เมตรครึ่ง ส่วนการขอติดตั้งเครื่องสูบน้ำ ชุมชนละ 10 เครื่อง เจ้าหน้าที่รับปากจะประสานกับหน่วยงานในพื้นที่ เพื่อเร่งสูบระบายน้ำ

ขณะที่ข้อเสนอขอให้ลดระดับประตูระบายน้ำคลองลากค้อนอีก 1 เมตรที่ติดต่อกับคลองพระยาบันลือ เพื่อชะลอน้ำเข้าพื้นที่ เจ้าหน้าที่เจจราขอลดประตูระบายน้ำที่ประมาณ 50 เซนติเมตรจากเดิมเปิดไว้ที่ 2 เมตรทำให้กลุ่มชาวบ้านพอใจ และ สลายการชุมนุม โดยภาพรวมสถานการณ์น้ำท่วมแม่น้ำลดระดับลง แต่พบว่า บางพื้นที่ของอำเภอลาดหลุมแก้ว จังหวัดปทุมธานี ยังมีท่วมขัง และ เน่าเสีย"
13/12/2011,https://www.thaipbs.or.th/news/content/52685,"ผู้ว่าราชการกรุงเทพมหานครมั่นใจเที่ยงคืนวันนี้ (13 ธ.ค.) สถานการณ์น้ำบริเวณถนนพุทธมณฑลสาย 3 จะเข้าสู่ภาวะปกติ และเตรียมจัดมหกรรมสินค้าราคาถูกเพื่อลดภาระค่าใช้จ่ายให้กับผู้ประสบภัยหลังน้ำลดโดยจัดทั้งหมด 4 ครั้ง ใน 4 มุมเมือง กทม.
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครลงพื้นที่บริเวณชุมชนเคหะทุ่งสองห้อง เขตหลักสี่ เพื่อตรวจการจัดเก็บขยะ โดยปริมาณขยะที่เพิ่มสูงขึ้นจากน้ำท่วมยังเป็นปัญหาใหญ่ของ กทม.ที่จะต้องเร่งดำเนินการจัดเก็บให้เร็วที่สุด ซึ่งขณะนี้มีขยะตกค้างทุกพื้นที่อยู่ที่ประมาณ 100,000 ตัน แต่สามารถจัดเก็บและนำไปส่งที่ศูนย์คัดแยกขยะทั้ง 3 แห่ง ได้เพียง 40,000 ตันเท่านั้น ยังเหลือตกค้างอยู่ในพื้นที่เขตต่างๆ อีกประมาณ 60,000 ตัน ทั้งนี้ กทม.เตรียมปรับเปลี่ยนรูปแบบการทำงานใหม่ เพื่อให้การจัดเก็บขยะเป็นไปตามเป้าหมาย ภายในวันที่ 31 ธันวาคมนี้

 
สำหรับสถานการณ์น้ำขณะนี้เหลือเพียงน้ำท่วมขังบริเวณถนนพุทธมณฑลสาย 3 โดยภายในคืนนี้ กทม.จะทำการระบายให้แล้วเสร็จ ขณะที่ถนนพหลโยธิน สถานการณ์กลับเข้าสู่ภาวะปกติแล้ว ทั้งนี้ กทม.มีแผนที่จะบริหารจัดการน้ำแบบบูรณาการร่วมกับรัฐบาลอยู่แล้ว ซึ่งยอมรับว่า กทม.เพียงหน่วยงานเดียวไม่สามารถดำเนินการได้จึงต้องร่วมกับรัฐบาลในการทำงานร่วมกันอย่างเป็นรูปธรรม และเห็นว่าโครงสร้างระบบการระบายน้ำของ กทม.มีไว้เฉพาะป้องกัน และแก้ไขปัญหาน้ำท่วมขัง รวมทั้งน้ำล้นตลิ่งเท่านั้น ไม่ใช่ไว้สำหรับระบายน้ำเหนือลงใต้
 
ส่วนที่นักวิชาการคาดการณ์ไว้ว่าจากนี้ไปอีก5 ปี กทม.ยังต้องพบกับสภาพน้ำท่วมขัง และมีแนวโน้มจะหนักมากขึ้นนั้น ผู้ว่าฯกทม.มองว่า การแก้ปัญหาดังกล่าวเป็นหน้าที่ของหน่วยงานกลาง หรือรัฐบาลดำเนินการ โดยมีหน่วยงานอื่นๆ ที่เกี่ยวข้องร่วมกันทำงาน เพื่อให้การแก้ปัญหามีประสิทธิภาพ และเป็นรูปธรรมชัดเจน
 
นอกจากนี้กทม. ยังเตรียมจัดมหกรรมสินค้าราคาถูก ""รวมกัน เราทำได้"" โดยจำหน่ายสินค้าประเภทเครื่องอุปโภคบริโภคทั่วไป เครื่องใช้ฟฟ้า อุปกรณ์ซ่อมแซมบ้านเรือน เพื่อช่วยลดภาระค่าใช้จ่ายของผู้ประสบภัย ซึ่งจะจัด 4 ครั้ง ใน 4 มุมเมือง คือ วันที่ 15-18 ธันวาคม ที่การกีฬาแห่งประเทศไทย หัวหมาก, วันที่ 22-25 ธันวาคม บริเวณสะพานพระราม 8 ฝั่งธนบุรี, วันที่ 5-8 มกราคมปีหน้า ที่สวนสาธารณะเซ็นทรัลพาร์ค ศูนย์การค้าเซ็นทรัลพระราม 2 และวันที่ 12-16 มกราคม ที่บริเวณย่านกิโลเมตรที่ 25 ถนนพหลโยธิน โดยงานจะเริ่มตั้งแต่เวลา 10.00-22.00 น."
13/12/2011,https://www.thaipbs.or.th/news/content/52686,"รัฐบาลยังคงยืนยันที่จะเดินหน้าโครงการประชานิยมตามที่ได้หาเสียงไว้ขณะเดียวกันได้เตรียมออกกฎหมายฉบับใหม่เพื่อเบิกจ่ายงบประมาณให้ กยอ. และ กยน.หลังร่างแผนแม่บทบริหารจัดการน้ำแล้วเสร็จ แม้รัฐบาลจะวางงบประมาณเยียวยาผลกระทบจากอุทกภัยในวงเงิน 120,000 ล้านบาท และ อีกหลายแสนล้านบาทสำหรับมาตรการป้องกันระยะยาวไว้แล้ว
นายกิตติรัตน์ ณ ระนอง รองนายกรัฐมนตรีในฐานะรองประธานคณะกรรมการยุทธศาสตร์เพื่อวางระบบการบริหารจัดการทรัพยากรน้ำ หรือ กยน. คาดว่า ประมาณ 10 วันร่างแผนแม่บทบริหารจัดการน้ำจะแล้วเสร็จ จากนั้นจะร่างกฎหมายเพื่อจัดทำกรอบวงเงินงบประมาณตามแผน แต่ไม่รวมอยู่ในวงเงินกว่า 20,000 ล้านบาท ที่คณะรัฐมนตรีเพิ่งอนุมัติเพื่อฟื้นฟูเยียวยาอุทกภัย

ก่อนหน้านี้ศูนย์ปฎิบัติการช่วยเหลือผู้ประสบอุทกภัย หรือ ศปภ. ได้อนุมัติงบประมาณเฉพาะหน้าไปแล้ว 5,000 ล้านบาท รวมถึง ค่าใช้จ่ายอื่นอีก 14,000 ล้านบาท โดยไม่อยู่ในกรอบวงเงินรวมสำหรับเยียวยาอุทกภัย 120,000 ล้านบาท และงบประมาณฟื้นฟูระยะยาว 800,000 ล้านบาท

ส่วนความกังวลกับปัญหาคอร์รัปชั่น นายกิตติรัตน์ ระบุว่า อาจเป็นเพราะรัฐบาลที่ผ่านมาขาดความโปร่งใสทำให้มีภาพลักษณ์ใม่ดีนักในสายตาต่างชาติ ทั้งนี้ต้องได้รับความร่วมมือทั้งภาคเอกชน ราชการและองค์กรกลางที่ตรวจสอบ

นายกิตติรัตน์ ยังระบุด้วยว่า ยังคงดำเนินนโยบายประชานิยมที่รัฐบาลเคยหาเสียง แม้ประเทศจะได้รับผลกระทบจากอุทกภัย โดยเน้นการสมดุลรายได้เป็นหลัก ทั้งการปรับค่าแรงร้อยละ 40 หรือ 300 บาท ,เงินเดือน 15,000 บาท , โครงการรถคันแรก,บ้านหลังแรก และโครงการจำนำสินค้าเกษตร "
14/12/2011,https://www.thaipbs.or.th/news/content/52943,"เขตส่งเสริมอุตสาหกรรมนวนคร จังหวัดปทุมธานี เริ่มทำความสะอาดครั้งใหญ่ หรือ บิ๊กคลีนนิ่ง วันนี้ ( 14 ธ.ค.) เป็นวันแรก และเร่งฟื้นฟูระบบสาธารณูปโภคเพื่อรองรับโรงงานต่างๆ ให้กลับมาดำเนินงานได้ตามปกติช่วงต้นปีหน้า ขณะเดียวกันเตรียมงบประมาณ 600 ล้านบาท เพื่อสร้างเขื่อนป้องกันน้ำท่วม
ผู้บริหารสวนอุตสาหกรรมนวนคร และ ผู้ประกอบโรงงานต่าง ๆ ระดมกำลังพนักงาน และชาวบ้านใกล้เคียง รวมทั้งหน่วยงานต่างๆ ทั้งเทศบาล ทหารกว่า 3,000 นาย เข้าทำความสะอาดครั้งใหญ่ นายนิพิฐ อรุณวงศ์ ณ อยุธยา กรรมการผู้จัดการ บริษัท นวนคร จำกัด ประเมินว่า โรงงานที่อยู่ในพื้นที่นิคมนี้จะเริ่มกลับมาเดินสายพานการผลิตได้ในเดือนมกราคม ปี 2555

 
ขณะเดียวกันนวนครได้หารือกับผู้ประกอบการเพื่อร่วมกันวางแผนหาแนวทางการแก้ปัญหาระยะสั้นเกี่ยวกับสาธารณูปโภคน้ำประปา ไฟฟ้า รวมถึงมาตรการป้องกันระยะยาวในการสร้างเขื่อนป้องกันน้ำท่วมความสูง 6.50 เมตรมูลค่า 600 ล้านบาท เนื่องจากยังไม่มั่นใจในแผนจัดการน้ำของรัฐบาล
 
เขตอุตสาหกรรมนวนครมีพื้นที่ 6,500 ไร่ ประกอบด้วยโรงงาน 227 โรงงาน ส่วนใหญ่เป็นโรงงานผลิตชิ้นส่วนอิเล็กทรอนิกส์ และเป็นอุตสาหกรรมอาหาร มีแรงงานทั้งสิ้นประมาณ 170,000 คน จนถึงขณะนี้ยังไม่มีโรงงานใดแจ้งจะปิดตัว หรือ ย้ายฐานการผลิต
 
ทั้งนี้นิคมอุตสาหกรรมทั้ง 7 แห่ง ในจังหวัดพระนครศรีอยุธยา และปทุมธานีที่ได้รับผลกระทบจากน้ำท่วม กำลังหารือกับรัฐบาลและคณะกรรมการส่งเสริมการลงทุนในการให้ความช่วยเหลือฟื้นฟูเพิ่มเติม ซึ่งอาจตั้งกองทุน หรือ ภาครัฐสนับสนุนเงินช่วยเหลือบางส่วน คาดว่าจะได้ข้อสรุปใน 2 สัปดาห์ข้างหน้า
 "
14/12/2011,https://www.thaipbs.or.th/news/content/52944,"กรุงเทพมหานครร่วมกับสถาบันการเงิน 4 แห่ง จัดโครงการ ""ยิ้มสู้ กู้ภัยน้ำท่วม"" ให้ความช่วยเหลือด้านการเงินและสินเชื่อกับผู้ที่ได้รับผลกระทบจากภัยน้ำท่วมในอัตราดอกเบี้ยที่ต่ำสามารถผ่อนชำระเงินคืนนานสูงสุดถึง 30 ปี ซึ่งหากเอกสารหลักฐานครบถ้วน สามารถอนุมัติได้ภายใน 5 วัน
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร ลงนามบันทึกข้อตกลงร่วมกับสถาบันการเงิน 4 แห่ง ได้แก่ ธนาคาออมสิน , ธนาคารอิสลามแห่งประเทศไทย , ธนาคาอาคารสงเคราะห์ และ ธนาคารเพื่อการเกษตรและสหกรณ์การเกษตร ในโครงการ ""ยิ้มสู้ กู้ภัยน้ำท่วม"" เปิดให้บริการสินเชื่อพิเศษแก่ผู้ประสบภัยน้ำท่วม รวมทั้ง ผู้ประกอบการรายย่อย ผู้ประกอบกิจการธุรกิจการค้า หรือ บริการขนาดเล็ก ที่ได้รับผลกระทบจากภัยน้ำท่วมทั้งหมด 37 เขต

โดยคิดอัตราดอกเบี้ยต่ำอนุมัติวงเงินให้กู้สูงสุดตามความจำเป็น และให้ระยะเวลาผ่อนชำระสูงสุดนาน 30 ปี เพื่อนำเงินไปซ่อมแซมบ้านและทรัพย์สินที่ได้รับความเสียหาย หรือ นำไปลงทุนทำการค้า สร้างกิจการใหม่ ให้กลับคืนสู่สภาวะปกติ

โครงการยิ้มสู้ กู้ภัยน้ำท่วม จะเปิดอย่างเป็นทางการในวันเสาร์ที่ 24 ธันวาคม 2554 บริเวณอาคารกีฬาเวสน์ ศูนย์กีฬาเยาวชนไทย-ญี่ปุ่น ดินแดง ซึ่งประชาชนหรือสถานประกอบการ สามารถนำเอกสารหลักฐานสำเนาบัตรประชาชน สำเนาทะเบียนบ้านผู้กู้ หรือ ผู้ขอสินเชื่อและผู้ค้ำประกัน โดยไม่จำเป็นต้องมีทะเบียนบ้านในกรุงเทพมหานคร รวมทั้งภาพถ่ายที่อยู่อาศัย สถานประกอบการ ทรัพย์สิน ที่ถูกน้ำท่วม และ เอกสารที่เกี่ยวข้อง ยื่นเรื่องได้ โดยหากเอกสารหลักฐานครบถ้วน ก็จะรู้ผลการอนุมัติภายใน 5 วัน

สอบถามรายละเอียดเพิ่มเติมได้ที่สำนักงานเขตทุกเขต และ ธนาคารออมสิน หมายเลขโทรศัพท์ 1115 ธนาคารอิสลามแห่งประเทศไทย หมายเลข 1302 ธนาคารอาคารสงเคราะห์ หมายเลข 02-645-9000 และธนาคารเพื่อการเกษตรและสหกรณ์การเกษตร หมายเลขโทรศัพท์ 02-555-0555"
14/12/2011,https://www.thaipbs.or.th/news/content/52945,"สถานการณ์น้ำท่วมที่ผ่านมาสื่อสังคมออนไลน์ มีบทบาทอย่างมากในการส่งต่อข้อมูล วันนี้ ( 14 ธ.ค.) มีเวทีเสวนา ""บทบาทสื่อสังคมออนไลน์ในวิกฤตน้ำท่วม"" ซึ่งมีความเห็นตรงกันว่า ด้วยศักยภาพของการเป็นสื่อที่มีความรวดเร็วทำให้ข้อมูลต่าง ๆ ถูกส่งออกมามากมาย ดังนั้นต้องมีการตรวจสอบข้อมูลก่อนที่จะเชื่อสิ่งที่อยู่ในสื่อดังกล่าว
ตัวแทนทีมงานของสื่อออนไลน์จากหลายแห่ง เข้าร่วมการเสวนา ""บทบาทสื่อสังคมออนไลน์ในวิกฤตน้ำท่วม"" ซึ่งมีการพูดถึงความสำคัญของการใช้สื่อออนไลน์ในวิกฤตครั้งนี้ และ มีบทบาทอย่างมากในการจุดประเด็น ส่งต่อข้อมูล ระดมจิตอาสา และ เงินทุน รวมถึงความช่วยเหลือต่าง ๆ ให้กับผู้ประสบอุทกภัย หลังสื่อกระแสหลักมีพื้นที่และเวลาที่จำกัดไม่สามารถนำเสนอความเดือดร้อน หรือ ข้อเท็จจริง ได้ทุกพื้นที่ หรือ ทุกเรื่อง

แต่หลายฝ่ายเห็นตรงกันว่า ก่อนที่จะเชื่อข้อมูลจำนวนมากที่มีการส่งต่อกันไปมาผ่านสื่อสังคมออนไลน์เหล่านี้จะต้องมีการตรวจสอบข้อมูลอย่างรอบด้านเสียก่อน

ผู้เข้าร่วมเสวนา ยังเห็นตรงกันว่า ในโลกของสังคมสื่อออนไลน์ที่ทุกคนมีสิทธิในการสื่อสารเท่าเทียมกัน ผู้รับสารควรจะลดอคติในตัวเอง และ ตั้งคำถามเพิ่มเติม พร้อมทั้งตรวจสอบข้อมูลจากแหล่งต่าง ๆ ก่อนที่จะเชื่อข้อเท็จจริงเหล่านั้นเพื่อป้องกันความเข้าใจผิด และ ความตื่นตระหนกที่อาจจะเกิดขึ้น"
14/12/2011,https://www.thaipbs.or.th/news/content/52979,"ผู้ว่าราชการกรุงเทพมหานครสั่งชะลอและทบทวนงบประมาณโครงการสำคัญ ๆ เพื่อนำงบประมาณมาบูรณะซ่อมแซมระบบสาธารณูปโภคของ กทม.ที่เสียหายจากน้ำท่วม ส่วนการจัดงานเทศกาลปีใหม่ 2012 เน้นจัดงานแบบเรียบง่าย โดยสั่งตรวจตรากล้องวงจรปิดในจุดเสี่ยงของ กทม. เพื่อให้พร้อมกับการใช้งาน
ม.ร.ว.สุขุมพันธุ์ บริพัตร ผู้ว่าราชการกรุงเทพมหานคร บอกว่า กทม. อาจต้องชะลอโครงการก่อสร้างโมโนเรล-ไลท์เรลไว้ก่อน เพื่อนำงบประมาณส่วนนี้มาดำเนินโครงการแก้ไขปัญหาน้ำท่วม กทม. ทั้งการบูรณะซ่อมแซม ยกระดับของถนนสายสำคัญต่างๆ เพื่อให้สามารถทำหน้าที่เป็นคันกั้นน้ำเข้าพื้นที่ต่าง ๆ ทั้งฝั่งตะวันตกและฝั่งตะวันออกของกทม. เช่น ถนนพุทธมณฑลสาย 3 ที่ขณะนี้ยังก่อสร้างไม่แล้วเสร็จ และ ถูกน้ำท่วมหลังน้ำลดจึงถือเป็นโอกาสดีที่จะมีการยกระดับถนนให้สูงขึ้นอีก 30-40 เซนติเมตร เช่นเดียวกับถนนสายอื่น ๆ ที่ระยะทางไม่ยาวมาก และ อยู่ในพื้นที่ต่ำ กทม. เตรียมที่จะยกระดับถนนให้สูงเช่นกัน โดยจะเร่งดำเนินการให้เสร็จภายในปีหน้า

ส่วนโครงการอุโมงค์ยักษ์ กทม.ยืนยันจะดำเนินการต่อเนื่องโดยจะประสานกับรัฐบาลเพื่อของบประมาณสนับสนุน รวมถึงขอความร่วมมือรัฐบาลในการสร้างแนวคั้นกั้นน้ำฝั่งตรงข้ามในพื้นที่รอยต่อกับ กทม. อย่างนนทบุรี และ ปทุมธานี เพราะหากสร้างฝั่งเดียวจะเป็นปัญหากับพื้นที่ฝั่งตรงข้ามได้ และปัญหาประชาชนที่สร้างที่อยู่อาศัยรุกล้ำเข้าไปในพื้นที่คลองเปรมประชากร ที่มีเป็นจำนวนมากส่งผลให้การระบายน้ำในพื้นที่ติดคลองทำได้ช้า

ส่วนการจัดงานปีใหม่ของ กทม.ปีนี้เน้นการจัดงานอย่างเรียบง่าย ซึ่งยังคงจัดงานเคาต์ดาวน์ร่วมกับหน่วยงานภาคเอกชน ที่บริเวณสี่แยกราชประสงค์ ซึ่งจัดต่อเนื่องมาเป็นระยะเวลานานแล้ว และ บริเวณมณฑลพิธีท้องสนามหลวง ซึ่งจะจัดกิจกรรมสวดมนต์ข้ามปีเพื่อความเป็นสิริมงคล

สำหรับมาตรการรักษาความปลอดภัยในช่วงปีใหม่นั้นจะเข้มข้นเหมือนเช่นทุกปี ซึ่งขณะนี้ได้มอบหมายให้สำรวจความพร้อมการทำงานของกล้องซีซีทีวีตามจุดเสี่ยงต่างๆ และ จะประสานการทำงานร่วมกับกองบัญชาการตำรวจนครบาล เพื่อรักษาความปลอดภัยให้กับประชาชนในช่วงเทศกาลปีใหม่
"
14/12/2011,https://www.thaipbs.or.th/news/content/52981,"โรงงานในเขตอุตสาหกรรมนวนคร จังหวัดนครราชสีมาเปิดรับสมัครแรงงานกว่า 3,000 อัตรา โดยจะพิจารณาแรงงานที่ได้รับผลกระทบจากเหตุการณ์น้ำท่วมเป็นหลัก
ป้ายประกาศรับสมัครแรงงานกว่า 3,000 อัตราถูกนำมาติดไว้ตามโรงงานอุตสาหกรรม 7 แห่งในเขตอุตสาหกรรมนวนคร จังหวัดนครราชสีมาเพื่อรับสมัครแรงงานฝ่ายผลิต ซึ่งแต่ละโรงงานจะเน้นรับเฉพาะแรงงานที่มีภูมิลำเนาในภาคตะวันออกเฉียงเหนือ รวมถึงแรงงานที่ได้รับผลกระทบจากเหตุการณ์น้ำท่วมในเขตอุตสาหกรรมในพื้นที่ภาคกลาง

นายสุรสีห์ แห่งศรีสุวรรณ ผู้อำนวยการโครงการนวนครนครราชสีมา ระบุว่า ขณะนี้โรงงานในเขตอุตสาหกรรมเริ่มขยายฐานการผลิตทำให้มีความต้องการแรงงาน โดยเฉพาะฝ่ายผลิตเป็นจำนวนมากรวม ทั้งต้องการช่วยเหลือแรงงานที่ได้รับผลกระทบจากเหตุการณ์น้ำท่วม ซึ่งส่วนใหญ่เป็นแรงงานที่มีฝีมือโดยขณะนี้มีแรงงานมาสมัครงานแล้วกว่า 200 คน

นายสุรสีห์ มองด้วยว่า ในอนาคตจะมีโรงงานหลายแห่งจะขยายฐานการผลิตเข้ามาในจังหวัดนครราชสีมา เนื่องจากต้องการลดความเสี่ยงจากปัญหาอุทกภัย คาดว่าในปีหน้าจะมีความต้องการแรงงานเพิ่มขึ้นอีกกว่าร้อยละ 70 "
15/12/2011,https://www.thaipbs.or.th/news/content/53256,"ภาคเอกชน คาดว่า ภาคอสังหาริมทรัพย์จะกลับมาฟื้นตัวอีกครั้งในช่วงครึ่งหลังของปีหน้า ชี้ราคาที่อยู่อาศัย และ ที่ดินในพื้นที่น้ำท่วมจะประสบปัญหาราคาตกเพียงระยะสั้น ขณะที่ประชาชนบางส่วนจะเริ่มตัดสินใจซื้อคอนโดมากขึ้น
ในงานสัมมนา ""อสังหาฯฝ่าวิกฤตน้ำท่วม"" นายสัมมา คีตสิน ผู้อำนวยการศูนย์ข้อมูลอสังหาริมทรัพย์ ธนาคารอาคารสงเคราะห์ กล่าวว่าปัญหาน้ำท่วมทำให้ยอดการโอนอสังหาริมทรัพย์ในพื้นที่น้ำท่วม 13 เขต ลดลงเกือบร้อยละ 50 แต่เชื่อว่า ราคาที่ดินในกรุงเทพและปริมณฑลจะไม่ปรับลดลงมาก เพราะยังมีปัจจัยหนุนในปีหน้าโดยเฉพาะโครงการทางด่วนขั้นที่ 3 เพื่อแก้ปัญหาการจราจรด้านเหนือและใต้ของกรุงเทพ รวมถึงโครงการรถไฟฟ้าที่จะมีการประกวดราคาอีก 5 เส้นทางในปีหน้า

นายอิสระ บุญยัง นายกสมาคมธุรกิจบ้านจัดสรร กล่าวว่า ในช่วงครึ่งปีแรก ของปี 2554 ราคาบ้านและที่ดินในพื้นที่น้ำท่วมอาจจะปรับลดลงได้เพราะความตื่นตระหนก เนื่องจากประชาชนขาดความมั่นใจทำให้ชะลอการตัดสินใจซื้อลง แต่สถานการณ์น่าจะกลับเข้าสู่ภาวะปกติในช่วงครึ่งหลัง ซึ่งจะมีประชาชนบางส่วนที่จะหันไปซื้อคอนโดมิเนียมมากขึ้นเพื่อรองรับหากเกิดเหตุการณ์น้ำท่วมซ้ำ

ในส่วนของผู้ประกอบการต้องการให้ธนาคารของรัฐ หรือ ธนาคารเฉพาะกิจที่อยู่ในความดูแลของภาครัฐ ให้สินเชื่อที่ยู่อาศัยในพื้นที่ประสบภัยตามปกติเพื่อสะท้อนให้เห็นถึงความเชื่อมั่นของรัฐบาล สำหรับราคาบ้านในปีหน้าส่วนใหญ่จะยังไม่ปรับลดลง เพราะยังมีต้นทุนที่สูงขึ้นอยู่แต่อาจจะมีโปรโมชั่นเพื่อกระตุ้นยอดขาย"
15/12/2011,https://www.thaipbs.or.th/news/content/53273,"กรุงเทพมหานครเตรียมลดระดับบานประตูระบายน้ำคลองพระยาสุเรนทร์ และ คลองสองลดลงอยู่ที่ระดับ 1 เมตรเพื่อช่วยให้การระบายน้ำตามคลองต่าง ๆ สะดวกขึ้น และ เก็บน้ำไว้ให้เกษตรกร ขณะที่ภาพรวมสถานการณ์น้ำ กทม. ขณะนี้มีชุมชนกว่า 30 แห่ง ในพื้นที่เขตบางแค บางเขน คันนายาว และ ทวีวัฒนา ที่ยังประสบปัญหาน้ำท่วมขัง
ม.ร.ว.สุขุมพันธุ์ บริพัตร ผู้ว่าราชการกรุงเทพมหานครตรวจเยี่ยมและให้กำลังใจชาวชุมชนจินดาบำรุงพัฒนา เขตคันนายาว ซึ่งประสบปัญหาน้ำท่วมขังมาเป็นเวลานาน และขณะนี้ยังไม่สามารถระบายน้ำออกจากพื้นที่ได้ เนื่องจากระดับน้ำในคลองลำชะล่า ซึ่งอยู่ติดกับชุมชนยังมีปริมาณที่สูงอยู่แต่หากระดับน้ำในคลองลดลง สำนักการระบายน้ำ กทม. จะเร่งดำเนินการสูบน้ำให้แห้งโดยเร็ว

นอกจากนี้ กทม. เตรียมลดระดับบานประตูระบายน้ำที่คลองพระยาสุเรนทร์และประตูระบายน้ำคลอง 2 จาก 1.50เมตรให้เหลืออยู่ที่ระดับ 1 เมตร ในวันพรุ่งนี้ ( 16 ธ.ค.) เพื่อช่วยให้การระบายน้ำตามคลองต่าง ๆ ทำได้ง่ายขึ้น และ พร่องน้ำเพื่อเก็บไว้ใช้สำหรับเกษตรกรรม โดยเฉพาะฝั่งตะวันออกของ กทม.ที่มีพื้นที่การเกษตรเป็นจำนวนมาก

ส่วนการลดระดับประตูระบายน้ำฝั่งตะวันตกนั้นยังไม่สามารถพิจารณาได้ เนื่องจากติดคำสั่งของศาลปกครองซึ่งต้องหารือร่วมกันกับ ศปภ. และ จังหวัดนนทบุรีอีกครั้งก่อน

สำหรับสถานการณ์น้ำ กทม. โดยรวมขณะนี้ มีหมู่บ้านกว่า 30 แห่งที่ยังประสบกับปัญหาน้ำท่วมขัง เช่น เขตบางแค บางเขน คันนายาว และทวีวัฒนา ซึ่งส่วนใหญ่เป็นพื้นที่ลุ่มต่ำแอ่งกะทะ และ เป็นพื้นที่ติดคลอง ขณะที่บางชุมชนมีระบบการระบายน้ำที่ไม่มีประสิทธิภาพ ทั้งนี้ กทม.จะเร่งดำเนินการให้ทุกชุมชนปลอดจากน้ำและขยะให้เสร็จสิ้นภายในสิ้นปีนี้"
15/12/2011,https://www.thaipbs.or.th/news/content/53282,"ในเวทีเสวนา ""วิกฤตน้ำท่วม 2554 เหตุสุดวิสัย หรือไร้ฝีมือ ปัญหาที่แท้จริงคืออะไร"" วันนี้มีการรวบรวมแบบฟอร์มฟ้องคดีจากประชาชนที่ได้รับความเดือดร้อนจากน้ำท่วมกว่า 500 คน เพื่อยื่นฟ้องต่อศาลปกครองในกรณีการบริหารจัดการน้ำผิดพลาดของรัฐบาล โดยคาดว่า จะสามารถส่งหลักฐานต่าง ๆ ให้ศาลปกครองได้ภายในสัปดาห์หน้า
ประชาชนที่ได้รับผลกระทบจากน้ำท่วมกว่า 400 คน ทยอยรับแบบฟอร์มมอบอำนาจฟ้องคดี และ แบบฟอร์มบัญชีค่าเสียหาย เพื่อเตรียมยื่นฟ้องต่อศาลปกครอง กรณีความผิดพลาดในการบริหารจัดการน้ำของรัฐบาลและหน่วยงานที่เกี่ยวข้อง ภายในเวทีเสวนา ""วิกฤตน้ำท่วม 2554 เหตุสุดวิสัย หรือไร้ฝีมือ ปัญหาที่แท้จริงคืออะไร"" โดยเห็นตรงกันว่า ปัญหาน้ำท่วมครั้งนี้สะท้อนถึงความล้มเหลวในการบริหารจัดการทั้งฝ่ายการเมือง และ ส่วนราชการ ที่ไม่ทำงานร่วมกัน จึงไม่เกิดความชัดเจนในมาตรการป้องกัน เยียวยา และฟื้นฟู นำไปสู่ความขัดแย้งระหว่างกลุ่มคนที่ได้รับการดูแล และไม่ได้รับการดูแลจากภาครัฐ

นายศรีสุวรรณ จรรยา นายกสมาคมต่อต้านสภาวะโลกร้อน บอกว่า ขณะนี้มีประชาชนส่งแบบฟอร์มมาแล้วกว่า 500 คน โดยคาดว่า จะสามารถรวบรวมหลักฐานเพื่อยื่นฟ้องต่อศาลปกครองได้ภายในสัปดาห์หน้า และ มั่นใจว่าประชาชนที่ได้รับความเสียหายจะได้รับความเป็นธรรม

ขณะที่ข้อเสนอการแก้ปัญหาวิกฤตน้ำท่วมในอนาคตต้องไม่แยกส่วนในการจัดการ โดยเสนอให้ตั้งองค์กรขึ้นมาใหม่เพื่อบริหารจัดการน้ำแบบองค์รวม โดยไม่ปล่อยให้การบริหารจัดการน้ำเป็นเรื่องของผู้ว่าราชการจังหวัดเพียงอย่างเดียว รวมถึงการเยียวยาต้องพิจารณาตามความเสียหายด้วยความเป็นธรรม"
16/12/2011,https://www.thaipbs.or.th/news/content/53544,"กลุ่มผู้ประกอบการเฟอร์นิเจอร์เตรียมลดราคาสินค้าลงร้อยละ 30-60 ช่วงปลายปีนี้เพื่อช่วยเหลือประชาชนที่ได้รับผลกระทบจากเหตุการณ์น้ำท่วมจนทำให้เฟอร์นิเจอร์ได้รับความเสียหายเป็นจำนวนมาก
ในการประชุมหารือราวมกับกรมการค้าภายในกลุ่มผู้ผลิตเฟอร์นิเจอร์เตรียมลดราคาสินค้าเฟอร์นิเจอร์ลงจากราคาปกติโดยจะเริ่มช่วงสิ้นปีนี้เพื่อลดภาระค่าใช้จ่ายของผู้ประสบภัยน้ำท่วม หลังจากผู้ประกอบการวัสดุก่อสร้างได้ลดราคาไปก่อนหน้านี้

ขณะที่กลุ่มเครื่องใช้ไฟฟ้าเตรียมหารือร่วมกันภายในเพื่อกำหนดรูปแบบทางช่วยเหลือเช่น เนื่องจากผู้ประกอบการบางส่วนประสบปัญหาน้ำท่วมโรงงานผลิตเช่นกัน

นอกจากนี้กระทรวงพาณิชย์ ยังเตรียมจัดงานมหกรรมสินค้าธงฟ้า จำหน่ายสินค้าราคาถูกกว่าท้องตลาดร้อยละ 20-40 เพื่อช่วยเหลือผู้บริโภค ระหว่างวันที่ 22-28 ธันวาคมนี้ ที่อิมแพค เมืองทองธานี รวมถึง นำสินค้าราคาพิเศษเข้าไปจำหน่ายภายในชุมชนที่ได้รับผลกระทบน้ำท่วม เพื่ออำนวยความสะดวกให้แก่ประชาชนอีกด้วย"
16/12/2011,https://www.thaipbs.or.th/news/content/53578,"กรุงเทพมหานครคาดการณ์ภายในวันที่ 22 ธ.ค.นี้ทั่ว กทม.น้ำจะแห้งสนิท พร้อมกำชับให้ทุกเขตตรวจสอบพื้นที่ชุมชนที่ยังประสบปัญหาน้ำท่วมขังเพื่อเร่งระบายน้ำ และ เตรียมทำหนังสือถึง ศปภ.ประสานขอลดระดับบานประตูระบายน้ำฝั่งตะวันตก
 ม.ร.ว.สุขุมพันธุ์ บริพัตร ผู้ว่าราชการกรุงเทพมหานครตรวจสถานการณ์น้ำท่วมขังภายในชุมชนหมู่บ้านธารแก้ว เขตทวีวัฒนา ซึ่งเป็นหมู่บ้านเก่าแก่ และ มีสภาพพื้นที่ต่ำ ทำให้บริเวณท้ายซอยหมู่บ้านยังมีน้ำท่วมขังอยู่ประมาณ 5-10 เซนติเมตร โดย กทม.นำเครื่องสูบน้ำขนาด 8 นิ้วเข้ามาติดตั้งแทนเครื่องสูบน้ำที่เสีย เพื่อระบายลงสู่คลองที่เชื่อมระหว่างคลองบางน้อยและคลองบางพรหมให้แล้วเสร็จภายใน 2 วัน

พร้อมกำชับให้สำนักงานเขตทุกเขตตรวจสอบพื้นที่ที่ยังคงมีน้ำท่วมขังอยู่ ซึ่งคาดว่าเหลือชุมชนที่ยังมีน้ำท่วมขังอีกกว่า 20 ชุมชน หรือประมาณร้อยละ 5 กทม.จะเร่งระบายน้ำออกจากชุมชนให้ปลอดจากน้ำภายในวันที่ 22 ธ.ค.นี้

พร้อมยอมรับบางพื้นที่ไม่สามารถระบายน้ำได้ เช่น ชุมชนจินดาบำรุงพัฒนา ชุมชนผู้ใหญ่ชม เขตคันนายาว เนื่องจากระดับน้ำในคลองยังสูง ส่วนเขตทวีวัฒนา สามารถระบายน้ำได้เกือบทั้งหมดแล้ว แต่อาจจะมีบางหมู่บ้านอย่าง หมู่บ้านร่วมเกื้อนิเวศน์ หมู่บ้านทิพย์มณฑล หมู่บ้านธารทิพย์ จะเป็นหมู่บ้านสุดท้ายของเขตทวีวัฒนาที่น้ำจะแห้ง นอกจากนี้สั่งการให้ทุกเขตดำเนินการลอกท่อระบายน้ำในพื้นที่ที่เคยถูกน้ำท่วม เพื่อป้องกันปัญหาการอุดตันของท่อระบายน้ำทันที และหากเป็นพื้นที่เอกชน หรือ ที่ส่วนบุคคลให้ประสานดำเนินการ

หลังสถานการณ์น้ำหลายจุดเริ่มคลี่คลาย กทม.ได้ลดระดับบานประตูระบายน้ำลง โดยประตูระบายน้ำคลองพระยาสุเรนทร์ลดลงมา 1 เมตรอยู่ที่ระดับ 50 เซนติเมตรจากเดิม 1.50 เมตร ส่วนการลดระดับบานประตูระบายน้ำฝั่งตะวันตกนั้นเตรียมทำหนังสือถึง ศปภ. เพื่อประสานขอลดระดับบานประตูลง โดยเบื้องต้นได้ประสานด้วยวาจากับนายอานนท์ สนิทวงศ์ ณ อยุธยา คณะทำงานด้านการระบายน้ำของศปภ.แล้ว

ผู้ว่าราชการกรุงเทพมหานครยังแสดงความเป็นห่วงหลังมีข่าวการวางระเบิดในหลายจุดของกทม. และย้ำให้เจ้าหน้าที่ตรวจสอบกล้องวงจรปิดให้พร้อมปฏิบัติงาน และ หากพื้นที่เสี่ยงจุดใด ต้องการติดตั้งกล้องวงจรปิดเพิ่มเติมสามารถดำเนินการได้ โดย กทม.จะปฏิบัติงานร่วมกับกองบัญชาการตำรวจนครบาลดูแลรักษาความปลอดภัยให้กับประชาชนในช่วงเทศกาลปีใหม่ และยืนยัน กล้องดัมมี่ของ กทม.ที่ติดตั้งทั่ว กทม.กว่า 1,000 ตัวยังคงปฏิบัติงานป้องกันอาชญากรรม"
17/12/2011,https://www.thaipbs.or.th/news/content/53655,"นายเอนก นาวิกมูล ตัวแทนคณะทำงานบ้านพิพิธภัณฑ์ เปิดเผยว่า ด้วย “บ้านพิพิธภัณฑ์” ซึ่งเป็นพิพิธภัณฑ์เอกชน ดำเนินการโดยสมาคมกิจวัฒนธรรมและอาสาสมัคร จัดแสดงวิถีชีวิตของชาวบ้านชาวเมืองราวยุค 2500 ประสบภัยพิบัติน้ำท่วมใหญ่กรุงเทพฯ ตั้งแต่ช่วงกลางเดือนตุลาคม 2554 เป็นต้นมา เป็นเหตุให้อาคารสถานที่และวัตถุสิ่งของเสียหายอย่างหนักทั้งในส่วนพื้นที่จัดเก็บและจัดแสดง จำเป็นต้องได้รับการเก็บกู้อย่างเร่งด่วน เพื่อไม่ให้ความเสียหายลุกลามต่อไป

แม้ขณะนี้จะมีคณะบุคคลต่างๆ เข้าให้ความช่วยเหลือเบื้องต้นด้านการเก็บกวาด ทำความสะอาดอย่างเข้มแข็งแล้วก็ตาม แต่การที่จะทำให้ “บ้านพิพิธภัณฑ์” สามารถกลับมาเป็นแหล่งเรียนรู้ประวัติศาสตร์เชิงมานุษยวิทยาที่ทรงคุณค่าให้แก่ประชาชนได้ต่อไปนั้น ยังต้องการการเยียวยาและฟื้นฟูอีกขนานใหญ่ ต้องใช้งบประมาณสูงซึ่ง

“บ้านพิพิธภัณฑ์” หรือสมาคมกิจวัฒนธรรมไม่มีสำรองไว้ เนื่องจาดำเนินการเพื่อประโยชน์ของสาธารณชนยิ่งกว่ามุ่งหวังสร้างผลกำไรมาโดยตลอด คณะทำงาน “บ้านพิพิธภัณฑ์” จึงร้องขอมายังท่านซึ่งเป็นองค์กรที่มีเจตนารมณ์ที่จะเกื้อกูลการศึกษาและทำนุบำรุงศิลปวัฒนธรรมของชาติ โปรดให้ความอนุเคราะห์สนับสนุนการฟื้นฟู“บ้านพิพิธภัณฑ์” ในรูปแบบที่สอดคล้องกับการบริหารจัดการของท่าน เช่น การมอบทุนทรัพย์ มอบวัสดุอุปกรณ์ก่อสร้าง การติดตั้งระบบไฟฟ้า ประปา โทรศัพท์ ระบบป้องกันภัย ที่มีประสิทธิภาพ ฯลฯ ด้วยจักเป็นกุศลแก่สังคมไทยเป็นอย่างยิ่ง"
17/12/2011,https://www.thaipbs.or.th/news/content/53690,"ธนาคารอาคารสงเคราะห์เตรียมวงเงินกว่า 10,000 ล้านบาทปล่อยกู้ให้กับประชาชนที่ได้รับผลกระทบจากน้ำท่วมนำไปซ่อมแซมบ้านเรือนที่ได้รับความเสียหาย โดยจะคิดในอัตราดอกเบี้ยคงที่ 5 ปี ที่ร้อยละ 2-4
ธนาคารอาคารสงเคราะห์ออกมาตรการช่วยเหลือผู้ประสบภัยน้ำท่วม และ บ้านได้รับความเสียหาย ไว้ 2 แนวทางคือปล่อยสินเชื่อ เพื่อสร้าง และ ซ่อมแซมบ้านหลังน้ำลดวงเงิน 10,000 ล้านบาท โดยหากมีหลักทรัพย์ค้ำประกันจะคิดอัตราดอกเบี้ยร้อยละ 2 คงที่ 5 ปี ให้วงเงินร้อยละ 100 ของราคาประเมินหรือ ไม่เกิน 1,000,000 บาท

หากในกรณีที่ไม่มีหลักทรัพย์ค้ำประกัน คิดอัตราดอกเบี้ยร้อยละ 4 ต่อปี คงที่ 5 ปี โดยจะให้กู้รายละไม่เกิน 100,000 บาท ทั้งต้องมีบุคคลที่มีรายได้ไม่ต่ำกว่าร้อยละ 15 ของวงเงินกู้ มาเป็นผู้ค้ำประกัน ซึ่งจนถึงขณะนี้ มีผู้ยื่นขอกู้ 60,000 ราย อนุมัติแล้ว 50,000 ราย

ขณะเดียวกันทางธนาคารมีมาตรการผ่อนปรนการชำระหนี้ทั้งเงินต้นและดอกเบี้ย 6 เดือน ให้แก่ลูกค้า โดยประเมินตามความเสียหาย ล่าสุดมีผู้ขอผ่อนปรน 50,000 ราย เป็นวงเงิน 38,000 ล้านบาท"
19/12/2011,https://www.thaipbs.or.th/news/content/53867,"สถานการณ์ปัจจุบันยังคงมีพื้นที่ประสบอุทกภัยไม่นับรวมพื้นที่ภาคใต้รวม 8 จังหวัด โดยในพื้นที่กรุงเทพมหานครยังมีน้ำท่วมขังในพื้นที่สายไหม และ ทวีวัฒนา
ศูนย์อำนวยการเฉพาะกิจป้องกันและแก้ไขปัญหาอุทกภัยกรุงเทพมหานคร ระบุว่า สถานการณ์น้ำในกรุงเทพมหานคขณะนี้ มีน้ำเหนือ ผ่านแม่น้ำเจ้าพระยา ระดับน้ำที่ อำเภอบางไทร 1.63 เมตร ลดลง 1 เซนติเมตร ส่วนน้ำทุ่งระดับน้ำคลองหกวาสายล่าง ที่ประตูระบายน้ำคลองสอง ลดลง 5 เซนติเมตร ระดับน้ำคลองมหาสวัสดิ์ ที่ประตูระบายน้ำคลองทวีวัฒนา ลดลง 5 เซนติเมตร ด้านดอนเมือง ลดลง 4 เซนติเมตร

 
ภาพรวมระดับน้ำในคลองต่างๆ ฝั่งธนบุรี ลดลง 4 เซนติเมตร ขณะที่ระดับน้ำในคลองสายหลักฝั่งพระนคร ลดลง 2-7 เซนติเมตร ภาพรวมสถานการณ์ใน กทม.ดีขึ้นตามลำดับ ถนนสายหลักทุกสายไม่มีปัญหาน้ำท่วม แต่ยังคงมีปัญหาน้ำท่วมขังบางส่วนในพื้นที่เขตสายไหม และ บางส่วนในพื้นที่เขตทวีวัฒนา
 
นายวสันต์ มีวงศ์ โฆษกกรุงเทพมหานคร เปิดเผยว่า นอกจากปัญหาการระบายน้ำ กรุงเทพมหานครยังเร่งดำเนินการจัดการปัญหาขยะ โดยตั้งเป้าจะเก็บขยะให้หมดภายในวันที่ 23-24 ธันวาคม นี้ ซึ่งขณะนี้ได้ดำเนินการจ้างบริษัทเอกชน มาช่วยในการเก็บขยะ และได้ให้งบประมาณสำนักงานเขตเขตละ 2 ล้านบาท ในการดำเนินการ
 
โดยในช่วงสุดสัปดาห์ที่ผ่านมาสามารถจัดเก็บขยะได้ 14,000 ตัน จากปกติเพียง 8,500 ตันต่อวันเท่านั้น และยอมรับว่า จำนวนขยะที่มีขณะนี้ มากกว่าจำนวนคนที่ทำงานซึ่งเขตดอนเมืองเป็นพื้นที่ที่ขยะมากที่สุดต้องใช้เจ้าหน้าที่จาก 10 สำนักงานเขต เข้าไปร่วมดำเนินการ และล่าสุดเหลือเขตที่ต้องเก็บขยะไม่ถึง 10 เขต อาทิ เขตบางแค เขตหนองแขม และ กทม. ฝั่งเหนือ
 
โฆษกกรุงเทพมหานครฝากขอความร่วมมือประชาชน ที่จะทิ้งขยะให้นำมาวางไว้ริมฟุตบาธ ริมถนนสายหลัก หรือ จุดรวมขยะของชุมชน สำหรับบิ๊กแบ็กได้นำมารวมไว้ริมถนน เพื่อไม่ให้กีดขว้างการจราจรแล้ว ซึ่งบิ๊กแบ็กเป็นขยะ ไม่อันตราย จึงจะเก็บขยะทั่วไปก่อน และค่อยมาเก็บบิ๊กแบ็กภายหลัง ซึ่งถือว่าเป็นความรับผิดชอบของ กทม
 
สำหรับสถานการณ์อุทกภัยขณะนี้กรมป้องกันและบรรเทาสาธารณภัย ระบุว่า มีจังหวัดที่ได้รับผลกระทบอยู่อีก 8 จังหวัด ไม่นับรวมพื้นที่ภาคใต้ ได้แก่ พระนครศรีอยุธยา ลพบุรี สุพรรณบุรี นครปฐม ปทุมธานี นนทบุรี สมุทรสาคร และกรุงเทพมหานคร รวมทั้งสิ้น 1,590,346 ครัวเรือน 572 ตำบล 74 อำเภอ จำนวนผู้เสียชีวิตจากสถานการณ์อุทกภัย 730 ราย สูญหาย 3 คน
 
ด้านนายปิติพงศ์ พึ่งบุญ ณ อยุธยา กรรมการยุทธศาสตร์เพื่อวางระบบการบริการทรัพยากรน้ำ หรือ กยน. ในฐานะประธานคณะกรรมการด้านการวางแผนและกำหนดมาตรการแก้ปัญหาระยะสั้น เปิดเผยว่า คณะทำงานได้จัดแผนพร้อมกำหนดกรอบทำงานในระยะเร่งด่วนไว้แล้วถึง 5 แผน ซึ่งเป็นการแก้ไขปัญหาน้ำท่วมในระยะสั้น และได้ดำเนินการไปได้จำนวนมากแล้ว
 
โดยกำหนดให้เป็นแผนปฎิบัติการ 5 แผน ประกอบด้วย แผนที่ 1 แผนเรื่องการส่งน้ำต้นฤดูกาลที่ต้องให้ประชาชนรับรู้การส่งน้ำจากเขื่อน , แผนที่ 2 ปรับปรุงอาคารบังคับน้ำที่เสียหาย พร้อมทำความสะอาดคูคลอง, แผนที่ 3 กำหนดที่ที่มีความเสี่ยงสูง ในการที่จำนำน้ำเข้าไปในพื้นที่ ซึ่งบางแห่งจะเป็นพื้นที่สาธารณะโดยเรื่องนี้จะต้องกำหนดพร้อมมาตรการให้ความช่วยเหลือ, แผนที่ 4 การแก้ไขปัญหาเฉพาะจุดเช่น ชุมชนที่น้ำท่วมบ่อย และ แผนที่ 5 แผนในการบริหารจัดการน้ำเร่งด่วนที่จะต้องยังต้องหารือเพิ่มเติม
 
สำหรับระยะเวลาในการนำแผนดังกล่าวไปปฎิบัตินั้นนายปิติพงศ์กล่าวว่า ต้องทำให้ทันฤดูกฝนปี 2555 ส่วนจะรับมือได้หรือไม่นั้น ยังไม่สามารถระบุได้ชัดเจน โดยในสัปดาห์นี้ กยน.จะประชุมร่วมกับ น.ส.ยิ่งลักษณ์ ชินวัตร นายกรัฐมนตรี อีกครั้ง คาดว่า นายกรัฐมนตรีจะประกาศแผนการดำเนินการแก้ไขปัญหาน้ำในระยะเร่งด่วนด้วย"
19/12/2011,https://www.thaipbs.or.th/news/content/53868,"ชาวหมู่บ้านเมืองเอกทหาร และ อาสาสมัคร รวมเกือบ 2,000 คน ช่วยกันทำความสะอาดหมู่บ้านเมืองเอก หลังสถานการณ์น้ำท่วมคลี่คลาย โดยคาดว่า จะต้องใช้เวลาอย่างน้อย 2 สัปดาห์ สถานการณ์จึงจะกลับเข้าสู่ภาวะปกติ
พื้นที่บริเวณตลาดพลาซ่าหมู่บ้านเมืองเอก ตำบลหลักหก อำเภอเมือง จังหวัดปทุมธานี เป็นพื้นที่นำร่องในการร่วมกันทำความสะอาดครั้งใหญ่ หรือว่า บิ๊กคลีนนิ่งเดย์ หลังน้ำที่เคยท่วมสูงกว่า 2 เมตร ลดลงจนแห้งสนิท โดยการทำความสะอาดครั้งนี้นอกจากชาวหมู่บ้านเมืองเอกแล้ว ยังได้รับการสนับสนุนกำลังทหารจากกรมทหารปืนใหญ่ต่อสู้อากาศยานที่ 1 จำนวนกว่า 1,000 นาย , กลุ่มจิตอาสาทั้งจากมหาวิทยาลัยรังสิตและประชาชนทั่วไปอีกกว่า 300 คน ที่ช่วยกันกวาดคราบดินโคลนที่ยังตกค้างอยู่ตามถนน และ ฉีดพ่นน้ำหมัก EM ลงในบ่อน้ำของหมู่บ้าน เพื่อลดปัญหาน้ำเน่าเสียส่งกลิ่นเหม็น รวมทั้งเก็บขยะที่ตกค้างออกนอกพื้นที่

หลังจากการสำรวจพบว่า หมู่บ้านเมืองเอกมีปริมาณขยะมากกว่า 4,000 ตัน เนื่องจาก หมู่บ้านเมืองเอกเป็นชุมชนขนาดใหญ่ มีเนื้อที่กว่า 7 ตารางกิโลเมตรมีบ้านเรือนมากกว่า 3,500 หลังคาเรือน รวมทั้งแหล่งการค้าพาณิชย์ มหาวิทยาลัย โรงเรียนระดับประถมศึกษา และ มัธยมศึกษาอีก 4 แห่ง ทั้งนี้คาดว่าจะต้องใช้เวลาอย่างน้อย 2 สัปดาห์สถานการณ์จึงจะกลับเข้าสู่ภาวะปกติ"
20/12/2011,https://www.thaipbs.or.th/news/content/54134,"แม้วัดอรุณราชวรารามฯจะประสบความสำเร็จในการป้องกันน้ำท่วม แต่การพบร่องรอยทรุดตัวของพื้นวัดใกล้กับองค์พระปรางค์ล่าสุด จึงทำให้หลายฝ่ายกังวลว่าอาจกระทบกับฐานรากของพระปรางค์วัดอรุณฯ
การยุบตัวของพื้นดินบริเวณวัดอรุณราชวรารามฯ ที่มีความยาวเกือบ 2 เมตรลึกกว่า 1 ฟุต ที่พระครูอรุณธรรมานุวัตร สำรวจพบเมื่อวันที่ 18 ธันวาคมที่ผ่านมาการยุบตัวอย่างรวดเร็วโดยไม่ทราบสาเหตุ ถือ เป็นความผิดปกติที่ไม่เคยเกิดขึ้นมาก่อน และ เกรงว่าจะเกิดผลกระทบเพราะอยู่ห่างจากพระปรางค์วัดอรุณฯ ไม่ถึง 40 เมตร

โดยที่ผ่านมาการสร้างแนวป้องกันและการสูบน้ำออกอย่างต่อเนื่องของทางวัดทำให้วัดอรุณฯ เป็นหนึ่งในวัดที่รับมือกับน้ำท่วมได้ แต่การทรุดตัวในครั้งนี้เป็นที่มาของข้อสงสัยว่า อาจเกิดจากปริมาณน้ำที่มากในปีนี้ และโครงสร้างเดิมของฐานรากวัดอรุณฯ ที่มีอายุมากกว่า 160 ปี

ปัญหาดังกล่าวได้รับการตรวจสอบเบื้องต้นจากสำนักโบราณคดี กรมศิลปากร ซึ่งสันนิษฐานว่า อาจเกิดจากสภาพดินไหลตัวจากการที่วัดแห่งนี้อยู่ติดกับริมน้ำ และ อาจมีรอยรั่วของแนวเขื่อน โดยที่ผ่านมามีโบราณสถานริมน้ำหลายแห่งประสบกับปัญหานี้

หลังจากนี้จะมีการส่งข้อมูลความเสียหายที่ได้จากการตรวจสอบพื้นที่เข้าที่ประชุมของกรมศิลปากร ก่อนส่งทีมวิศวกรเข้ามาเปิดหน้าดินหาสาเหตุที่แท้จริงในวันนี้ ( 20 ธ.ค.) โดยเบื้องต้นวัดได้ล้อมแนวป้องกันนักท่องเที่ยวเข้ามาในบริเวณที่มีการยุบตัว เพื่อไม่ให้ขยายบริเวณมากขึ้น และเพื่อความปลอดภัยของนักท่องเที่ยว

"
21/12/2011,https://www.thaipbs.or.th/news/content/54404,"หลังจากพบการทรุดตัวที่ลานวัดอรุณราชวรารามจนหลายฝ่ายกังวลว่าอาจส่งผลกระทบต่อฐานรากของพระปรางค์อายุกว่า 160 ปี เมื่อวานนี้ ( 20 ธ.ค.) ได้มีการตรวจสอบโดยทีมวิศวกร และไม่พบความผิดปกติที่อาจส่งผลกระทบต่อองค์พระปรางค์
หลังมีการพบรอยทรุดตัวยาวประมาณ 2 เมตร เมื่อ 3 วันก่อน จนกังวลว่าอาจเกิดผลกระทบต่อฐานรากของพระปรางค์วัดอรุณฯ ซึ่งอยู่ห่างออกไปประมาณ 40 เมตร เมื่อวานนี้ทีมวิศวกรของกรมศิลปากร และ สำนักงานเขตบางกอกใหญ่ ได้เข้าทำการพลิกหน้าดินบริเวณดังกล่าว

โดยจากการตรวจสอบของวิศวกรพบว่า ดินใต้พื้นลานมีการทรุดตัวและเป็นโพรง เพราะผิวหน้ามีน้ำขังจากการรดน้ำต้นไม้ ฝนตก และมีรถขนาดใหญ่ขนทรายเข้ามาในวัดเพื่อป้องกันน้ำท่วม ซึ่งลักษณะดังกล่าวถือเป็นการทรุดตัวตามปกติ และไม่น่าเป็นอันตรายต่อองค์พระปรางค์

วัดอรุณฯเป็นวัดไม่กี่แห่งในเขตบางกอกใหญ่ที่รอดพ้นจากน้ำท่วม โดยจากการตรวจสอบพบว่า แนวเขื่อนไม่ได้รับผลกระทบจากปริมาณน้ำที่มีมากกว่าปกติในปีนี้ ปัญหาการทรุดตัวจากการกัดเซาะของแม่น้ำเจ้าพระยาจึงไม่น่ากังวล แต่อีกหนึ่งปัญหาของพระปรางค์วัดอรุณฯ ขณะนี้คือ ""เชื้อรา"" เช่นเดียวกับที่พบในโบราณสถานริมน้ำแห่งอื่น

ในเบื้องต้นกรมศิลปากรจะเติม และ บดอัดดินลงไปในจุดที่มีการทรุดตัวเพื่อเสริมความมั่นคง ก่อนมีการพิจารณาวางแผนจัดระบบสาธารณูปโภคและโครงสร้างของวัดอรุณฯ เพื่อให้ง่ายต่อการอนุรักษ์ โดยเบื้องต้นคาดว่าจะใช้งบประมาณราว 5 ล้านบาท"
22/12/2011,https://www.thaipbs.or.th/news/content/54697,"อธิบดีกรมทรัพยากรทางทะเล และ ชายฝั่ง หวั่นวิตกตะกอนดินจากน้ำท่วมกรุงเทพมหานครที่ไหลลงสู่ทะเลอาจเป็นอันตรายต่อสัตว์น้ำที่ไปกินตะกอน
นายบุญชอบ สุทธมนัสวงศ์ อธิบดีกรมทรัพยากรทางทะเลและชายฝั่ง เปิดเผยว่า แม้ตอนนี้ปริมาณน้ำจืดที่ไหลลงสู่ทะเลจะน้อยลงแล้ว แต่ทั้งกรมทรัพยากรทางทะเลและชายฝั่ง และ กรมควบคุมมลพิษ ยังติดตามคุณภาพน้ำอย่างใกล้ชิด

โดยได้เก็บตัวอย่างน้ำมาตรวจสัปดาห์ละ 1 ครั้ง ซึ่งพบว่า โดยรวมดีขึ้น แต่ไม่ถึงกับดีมาก และยังมีปัญหาแพลงตอนบูมบางจุด แต่มีในปริมาณที่ลดลงกว่าช่วงที่มีการระบายน้ำลงสู่ทะเลมากๆ ซึ่งเห็นได้ชัดว่า ทะเลไทยมีการปรับตัวเองได้ดีมาก แต่ยังต้องเฝ้าติดตามอย่างใกล้ชิด โดยเฉพาะสัตว์ทะเลที่กินตะกอนดินจากพื้นที่กรุงเทพมหานครที่มาน้ำท่วม ว่าจะส่งผลกระทบอย่างไรต่อไป

ขณะที่ภาพรวมความเสียหาย พบว่า จังหวัดที่ได้รับความเสียหายมากที่สุด คือ จังหวัดสมุทรสาคร รองลงมา คือ จังหวัดสมุทรสงคราม ส่วนที่จังหวัดเพชรบุรี เสียหายไม่มากนัก คาดว่าอีกไม่นานจะฟื้นตัวได้ ส่วนเรื่องของการเข้าไปช่วยเหลือเยียวยานั้น เป็นความรับผิดชอบของกระทรวงเกษตรและสหกรณ์ ซึ่งคาดว่าไม่น่าจะมีปัญหา"
23/12/2011,https://www.thaipbs.or.th/news/content/55070,"สภาทนายความร่วมกับนักวิชาการเตรียมยื่นคำฟ้องหน่วยงานภาครัฐที่บริหารจัดการน้ำผิดพลาดรวม 100 คดีต่อศาลปกครอง ศาลอาญา และ ศาลแพ่ง หลังจากมีตัวแทนภาคประชาชนได้รวบรวมรายชื่อประชาชนกว่า 350 คนที่ได้รับผลกระทบจากอุทกภัยฟ้องร้องต่อศาลปกครองไปแล้ว
นายณรงค์ เพ็ชรประเสริฐ นักวิชาการจุฬาลงกรณ์มหาวิทยาลัย เปิดเผยว่า วันจันทร์ที่ 26 ธ.ค.ทางสภาทนายความได้ตั้งทนาย 19 คน ยื่นคำฟ้องหน่วยงานรัฐที่บริหารจัดการแก้ไขปัญหาน้ำท่วมผิดพลาดจนทำให้ประชาชนเดือดร้อนต่อศาลปกครอง ศาลอาญาและศาลแพ่ง โดยเป็นคำฟ้องประมาณ 100 คดีที่จะฟ้องรัฐบาล , ศูนย์ปฎิบัติการช่วยเหลือผู้ประสบอุทกภัย หรือ ศปภ., กระทรวงเกษตรและสหกรณ์ รวมทั้งกรุงเทพมหานคร ตามมาตรา 157 ของประมวลกฎหมายอาญามีระวางโทษจำคุกตั้งแต่ 1 - 10 ปี หรือปรับตั้งแต่ 2,000 - 20,000 บาท หรือ ทั้งจำทั้งปรับ โดยหลังจากนี้จะมีการยื่นคำฟ้องเพิ่มเติมอีก

ก่อนหน้านี้นายศรีสุวรรณ จรรยา นายกสมาคมต่อต้านสภาวะโลกร้อน เป็นตัวแทนภาคประชาชนรวบรวมชื่อประชาชน 352 คน ที่ได้รับผลกระทบจากอุทกภัย ยื่นฟ้องต่อศาลปกครอง เกี่ยวกับการบริหารจัดการน้ำล้มเหลว โดยเป็นการฟ้องหน่วยงานรัฐ 11 หน่วยงาน ที่จัดการน้ำที่ผิดพลาด ล้มเหลว ไร้ประสิทธิภาพ จนส่งผลให้เกิดความเสียหายของประชาชนต่อศาลปกครองกลาง แผนกคดีสิ่งแวดล้อม เพื่อให้หน่วยงานทั้งหมดร่วมกันชดใช้ค่าเสียหายที่เกิดขึ้นกับประชาชนที่ได้รับความเดือดร้อน นอกจากนี้จะมีการยื่นคำร้องเพิ่มเติมต่อศาลปกครองในช่วงต้นปีหน้า

ขณะที่นางฐิติมา ฉายแสง โฆษกประจำสำนักนายกรัฐมนตรี ชี้แจงการทำงานคณะกรรมการยุทธศาสตร์เพื่อวางระบบการบริหารจัดการทรัพยากรน้ำ หรือ กยน.หลังมีนักวิชาการด้านบริหารจัดการน้ำบางคนโจมตีว่า คณะทำงานส่วนใหญ่เป็นนักการเมือง ไม่มีความเชี่ยวชาญด้านการบริหารจัดการน้ำว่า โครงสร้างของ กยน.ประกอบด้วย นักวิชาการ และอดีตข้าราชการระดับสูงที่มีประสบการณ์การบริหารจัดการน้ำที่มีความรู้ ความเชี่ยวชาญด้านการบริหารจัดการน้ำหลายคน

ทั้งนายสุเมธ ตันติเวชกุล เลขาธิการมูลนิธิชัยพัฒนา และ ที่ปรึกษาคณะกรรมการ กยน. นายปราโมทย์ ไม้กลัด อดีตอธิบดีกรมชลประทาน และนายอานนท์ สนิทวงศ์ ณ อยุธยา นักวิชาการผู้มีความรู้ความเชี่ยวชาญด้านบริหารจัดการน้ำ ซึ่งเป็นสิ่งที่ยืนยันได้ว่า การกำหนดโครงสร้างคณะกรรมการ กยน. รวมทั้งคณะกรรมการชุดต่าง ๆ ที่นายกรัฐมนตรีแต่งตั้งขึ้น ได้ผ่านการพิจารณาว่าเป็นผู้มีความรู้ความสามารถได้รับการยอมรับในการบริหารจัดการน้ำทั้งสิ้น"
29/12/2011,https://www.thaipbs.or.th/news/content/56147,"พิพิธภัณฑ์บัวตามโครงการพระราชดำริสมเด็จพระเทพรัตนราชสุดาฯสยามบรมราชกุมารี ของมหาวิทยาลัยเทคโนโลยีราชมงคล ธัญบุรี จังหวัดปทุมธานี ซึ่งอยู่ทางด้านตะวันออกของกรุงเทพมหานคร ก่อนหน้านี้ได้รับผลกระทบจากวิกฤตน้ำท่วมอย่างหนัก หลังจากน้ำลดเเละกลับเข้าสู่ภาวะปกติ นักศึกษาจิตอาสาจึงรวมตัวกันฟื้นฟูพิพิธภัณฑ์บัว เเละ ภูมิทัศน์ของมหาวิทยาลัย
นักศึกษาจิตอาสามหาวิทยาลัยเทคโนโลยีราชมงคล ธัญบุรี จังหวัดปทุมธานี กำลังช่วยกันฟื้นฟูพิพิธภัณฑ์บัว ตามโครงการพระราชดำริสมเด็จพระเทพรัตนราชสุดาฯสยามบรมราชกุมารี ซึ่งรวบรวมเเละอนุรักษ์พันธุ์บัวมากกว่า 400 สายพันธุ์ เพื่อให้กลับมาเป็นเเหล่งเรียนรู้ให้กับ ประชาชน นักเรียน เเละนักศึกษา ดอกบัว ถือว่า มีความผูกพันธ์กับคนไทยมาตั้งเเต่อดีตจนถึงปัจจุบัน เห็นได้จากการนำดอกบัวไปบูชาพระ การประนมมือ ที่มีลักษณะเป็นรูปดอกบัวตูม หรือเเม้เเต่ การนำดอกบัวมาเป็นตราประจำจังหวัด อย่างเช่น จังหวัดปทุมธานี

นอกจากจิตอาสาเหล่านี้จะร่วมมือกันฟื้นฟูพิพิธภัณฑ์บัวเเล้วยังรวมตัวกันไปปรับภูมิทัศน์ในบางส่วนของมหาวิทยาลัย โดยการปลูกต้นไม้ทดเเทนในพื้นที่ที่ถูกน้ำพัด หรือ ในพื้นที่น้ำขังจนต้นไม้ยืนต้นตาย

จนถึงขณะนี้ยังไม่มีหน่วยงานภาครัฐยื่นมือเข้าไปช่วยเหลือมีเพียงจิตอาสาที่มีความผูกพันธ์กับมหาวิทยาลัย ที่ร่วมมือกันฟื้นฟูมหาวิทยาลัย ให้กลับคืนสู่สภาพเดิม"
29/12/2011,https://www.thaipbs.or.th/news/content/56197,"เอแบคโพล เผยผลวิจัยเรื่อง ผลงานยอดเยี่ยม ผลงานยอดแย่ของรัฐบาล ฉายารัฐบาล และ ฉายานายกรัฐมนตรี พบว่า เรื่องยอดเยี่ยมในสายตาประชาชนคือ การปราบปรามยาเสพติด ส่วนเรื่องยอดแย่ คือการแก้ไขปัญหาน้ำท่วม ส่วนฉายารัฐบาลประชาชนโหวต ""รัฐบาลเอาอยู่"" มากที่สุด
สำนักวิจัยเอแบคโพล มหาวิทยาลัยอัสสัมชัญ (เอแบค) เสนอผลวิจัยเชิงสำรวจ  เรื่อง ผลงานยอดเยี่ยม ผลงานยอดแย่ของรัฐบาล และ ฉายารัฐบาล  ฉายานายกรัฐมนตรี ปู ในสายตาประชาชน กรณีศึกษาตัวอย่างประชาชนอายุ 18 ปีขึ้นไปใน 17 จังหวัดทั่วประเทศพบว่า กระแสข่าวผลงานยอดเยี่ยมของรัฐบาล น.ส.ยิ่งลักษณ์  ชินวัตร นายกรัฐมนตรี ที่สาธารณชนชื่นชอบมากที่สุดหรือ ร้อยละ 36.2 ระบุเป็นการปราบปรามจับกุมขบวนการค้ายาเสพติด อันดับที่สอง หรือ ร้อยละ 19.6 ระบุความสัมพันธ์กับประเทศเพื่อนบ้าน อันดับที่สามหรือร้อยละ 14.2 ระบุการจัดงานวันพ่อแห่งชาติ อันดับที่สี่หรือร้อยละ 13.1 ระบุการแก้ปัญหาน้ำท่วม อันดับที่ห้าหรือร้อยละ 8.5 ระบุโครงการประชานิยมด้านพลังงาน

อย่างไรก็ตาม เมื่อถามถึงกระแสข่าวผลงานยอดแย่ของรัฐบาล พบว่า ที่ยอดแย่มากที่สุดหรือร้อยละ 38.1 ระบุ การแก้ปัญหาน้ำท่วม ทุจริตถุงยังชีพ ช่วยเหลือไม่ทั่วถึง เลือกปฏิบัติ ปล่อยให้นักการเมืองแทรกแซงการทำงานของข้าราชการประจำ ที่แย่รองลงมาหรือร้อยละ 27.6 ระบุรัฐบาลชุดนี้ เพิ่มรายจ่าย ลดรายได้ ชาวบ้านเดือดร้อน ร้อยละ 15.7 รัฐบาลขัดแย้ง แย่งชิงอำนาจกันเองภายใน และ ผลงานยอดแย่อันดับรองๆ ลงไป ระบุเข้าถึงยาก เข้าไม่ถึงประชาชน ห่างเหินประชาชน ไม่เหมือนช่วงหาเสียง  ทำงานไม่จริงจัง ไม่จริงใจ ช่วยเหลือพวกพ้อง ทำเพื่อคนๆ เดียว คิดเองไม่เป็น เป็นต้น

ประชาชนผู้ตอบแบบสอบถามตั้ง “ฉายารัฐบาล” พบว่า ฉายาที่ได้รับการโหวตจากเสียงของประชาชนอันดับแรกหรือร้อยละ 27.9 ได้แก่ รัฐบาลเอาอยู่ อันดับที่สองหรือร้อยละ 25.2 ได้แก่ รัฐบาลทักษิณมือสอง รัฐบาลโฟนอิน เสียงตามสาย หุ่นเชิด อันดับที่สาม หรือ ร้อยละ 11.6 ได้แก่ รัฐบาลโปร่งใส ยอดเยี่ยม ถูกใจประชาชน ร้อยละ 8.2 ระบุรัฐบาลเอาจริง ทำจริง ทำได้ ร้อยละ 7.1 ระบุรัฐบาลของประชาชนอย่างแท้จริง ร้อยละ 5.4 รัฐบาลไพร่ผลัดใบ และร้อยละ 14.6 ระบุอื่นๆ ได้แก่ รัฐบาลหนีน้ำ รัฐบาลจำเป็น รัฐบาลเฉื่อยแฉะ รัฐบาลน้ำเน่า เป็นต้น

ส่วนประชาชนตั้ง “ฉายานายกรัฐมนตรี ปู” พบว่า ฉายาที่ได้รับการโหวตมากที่สุดอันดับแรก หรือร้อยละ 28.5 ระบุ ปูสวยแสนเก่ง (เสียงสะท้อนให้กำลังใจ) อันดับที่สองหรือร้อยละ 20.7 ระบุ ปูน้องสาวผู้เสียสละ ยอมตายแทนพี่ชาย อันดับที่สามหรือ ร้อยละ 18.6 ระบุ ปูเจ้าน้ำตา อันดับที่สี่หรือร้อยละ 14.2 ระบุ ปูยิ่งเละ ปูหนีน้ำ อันดับที่ห้าหรือร้อยละ 9.9 ระบุ ปูยอดหญิงหัวใจแกร่ง ใจเย็น อดทนอดกลั้น สู้เสือ และร้อยละ 8.1 ระบุอื่นๆ เช่น ปูตามโพย ปูน่าเชื่อถือ พูดดีทำได้ ปูแก้ปัญหาไม่เป็น ไม่รู้จริง พูดผิดตลอด เป็นต้น"
7/1/2012,https://www.thaipbs.or.th/news/content/58071,"เครือข่ายภาคประชาชนทั่วประเทศร่วมกันระดมกล้าไม้ และ เมล็ดพันธ์พืชมาช่วยฟื้นฟูพื้นที่เกษตรกรรม ให้กับชาวบ้านตำบลคลองโยง จังหวัดนครปฐม หลังได้รับผลกระทบจากน้ำท่วม นานกว่า 2 เดือน
เครือข่ายชาวบ้านจากหลายพื้นที่ทั่วประเทศต่างช่วยกันระดมกล้าไม้และเมล็ดพันธุ์พืช มามอบให้เกษตรกร ในตำบลคลองโยง อำเภอพุทธมณฑล จังหวัดนครปฐม เพื่อช่วยฟื้นฟูพื้นที่เกษตรกรรมให้กลับคืนโดยเร็ว หลังจากพื้นที่แห่งนี้ได้ถูกน้ำท่วมนานกว่า 2 เดือน ทำให้ที่นาและแหล่งเพาะปลูกการเกษตร ทั้ง 1,800 ไร่ ได้รับความเสียหายทั้งหมด โดยเฉพาะไม้ผลยืนต้น และ พืชผักสวนครัวที่เป็นอาหารหลักของชาวบ้านที่นี่

น้ำใจและความช่วยเหลือของชาวบ้านที่หลั่งไหลเข้ามาในครั้งนี้ยังมองไปถึงการรับมือของภัยพิบัติ ที่อาจจะเกิดขึ้นในอนาคต โดยพวกเขาได้ร่วมกันก่อตั้ง ธนาคารเมล็ดพันธุ์ขึ้น เพื่อเป็นต้นทุนในการเพาะปลูกพืชอาหารให้กับชาวตำบลคลองโยงในช่วงหลังน้ำลด และเป็นศูนย์กลางในการจัดเก็บเมล็ดพันธุ์พืชไว้ใช้ในยามที่อาจจะเกิดภัยพิบัติขึ้นอีก

ก่อนหน้านี้เมื่อเดือนกุมภาพันธ์ปี 2554 เครือข่ายชาวบ้านกลุ่มนี้ได้ร่วมต่อสู้ และ เรียกร้องสิทธิทำกินมาด้วยกันกับชาวบ้านในตำบลคลองโยง ในนามของเครือข่ายขบวนการประชาชนเพื่อสังคมที่เป็นธรรม หรือ พี-มูฟ จนเกษตรกรในพื้นที่ตำบลคลองโยง ได้รับสิทธิทำกินในรูปแบบของโฉนดชุมชนเป็นแห่งแรกของประเทศไทย"
15/1/2012,https://www.thaipbs.or.th/news/content/59676,"สำนักงานคณะกรรมการการศึกษาขั้นพื้นฐาน หรือ สพฐ. เร่งเยียวยาฟื้นฟูและซ่อมแซมโรงเรียนหลังน้ำลดภายใน 3 เดือน พร้อมออกแบบอาคารเรียนหลังใหม่ให้มีใต้ถุนโล่ง เพื่อลดความเสี่ยงที่จะก่อให้เกิดความเสียหายกับอาคารเรียนหากเกิดน้ำท่วมขึ้นอีก
สถานการณ์น้ำท่วมครั้งใหญ่ในประเทศไทยที่ส่งผลกระทบภัยพิบัติน้ำท่วมใน 64 จังหวัดนายพิษณุ ตุลสุข รองเลขาธิการ สพฐ. กล่าวถึงผลกระทบน้ำท่วมที่มีต่อโรงเรียน โดยหลังจากที่น้ำลดแล้ว สพฐ.ได้ทำการสำรวจความเสียหายของแต่ละโรงเรียน โดยเริ่มตั้งแต่ภาคเหนือ จนถึงภาคใต้ที่กำลังประสบปัญหาน้ำท่วม

พร้อมทั้งแบ่งการดำเนินงานการฟื้นฟูโรงเรียนออกเป็น3 ส่วน คือ การซ่อมแซมโรงเรียน 442 ล้านบาท ขณะนี้ได้ซ่อมแซมไปแล้ว 714 โรงเรียน ในจำนวน 14 จังหวัด 28 เขต การซ่อมแซมอุปกรณ์การเรียนการสอน 218 ล้านบาท มูลค่าไม่เกิน 50,000 บาท ช่วยเหลือนักเรียนที่ขาดแคลน ชุดนักเรียน หนังสือ อุปกรณ์การเรียน ที่ได้รับความเสียหายไปในช่วงน้ำท่วม 237 ล้านบาท ขณะเดียวกันต้องใช้เวลาในการประเมินความเสียหายของโรงเรียนแต่ละแห่ง

ขณะที่โรงเรียนบริเวณภาคกลางในหลายพื้นที่ยังอยู่ในระหว่างการรวบรวม สำรวจข้อมูล และได้ตั้งงบประมาณในการฟื้นฟู้หลังน้ำลดแล้ว 1,353 ล้านบาท แต่ต้องรอสำนักงบประมาณตรวจสอบความเหมาะสม และจะนำเสนอคณะรัฐมนตรีอนุมัติต่อไป

รองเลขาธิการ สพฐ. ย้ำว่า การซ่อมแซมอาคารเรียน 1,900 โรงเรียน โดยเฉพาะในพื้นที่ที่มีความเสี่ยงถูกน้ำท่วมซ้ำซากได้เน้นให้วิศวกรออกแบบโครงสร้างอาคารในลักษณะใต้ถุนเปิดโล่งเพื่อให้โรงเรียนได้รับผลกระทบ และ ความเสียหายน้อยที่สุดกับหากเกิดน้ำท่วมอีก"
19/1/2012,https://www.thaipbs.or.th/news/content/60428,"ชาวหมู่บ้านพฤกษา 2 รวมตัวกันปิดถนนสายรังสิต-นครนายก ช่วงคลอง 8 เรียกร้องให้เจ้าหน้าที่ที่เกี่ยวข้องเร่งรัดการจ่ายเงินช่วยเหลือผู้ประสบอุทกภัยครัวเรือนละ 5,000 บาท หลัง ปภ.จังหวัดปทุมธานี ระบุว่า ยังไม่มีรายชื่อการจ่ายเงินชดเชยของชาวบ้าน
ชาวหมู่บ้านพฤกษา 2 รวมตัวกัน นำกิ่งไม้และเครื่องกีดขวาง มาปิดถนนสายรังสิต-นครนายก ขาเข้า ช่วงคลอง 8 ตำบลลำผักกูด อำเภอธัญบุรี จังหวัดปทุมธานี โดยตัวแทนชาวหมู่บ้านพฤกษา2 บอกว่า ก่อนหน้านี้ ได้สอบถามไปยังสำนักงานป้องกันและบรรเทาสาธารณภัยจังหวัดปทุมธานี ถึงการจ่ายเงินช่วยเหลือผู้ประสบอุทกภัยครัวเรือนละ 5,000 บาท แต่ได้รับคำตอบว่า ยังไม่มีรายชื่อของชาวบ้านถูกส่งมา จึงทำให้ชาวหมู่บ้านพฤกษา 2 ไม่พอใจ และรวมตัวกันปิดถนน

กว่า 2 ชั่วโมงของการปิดถนน ส่งผลให้การจราจรติดขัดยาวหลายกิโลเมตร เจ้าหน้าที่ตำรวจต้องเร่งระบายรถโดยให้เลี่ยงไปใช้ถนนเลียบคลองในการเดินทางผ่านบริเวณนี้ ต่อมานายธีรวัฒน์ หลีนวรัตน์ นายกเทศมนตรีเทศบาลเมืองธัญบุรีได้เดินทางมาพร้อมกับนายสมศักดิ์ บัวพันธุ์ นายอำเภอธัญบุรี และ ชี้แจงถึงกรณีการจ่ายเงินช่วยเหลือผู้ประสบอุทกภัยครัวเรือนละ 5,000 บาท ล่าช้าว่าขณะที่ทางเทศบาลได้รับรายชื่อจากชาวบ้านไปแล้วรวมกว่า 10 ครั้ง และได้จ่ายเงินไปแล้ว 4 ครั้ง รวมกว่า 8,000 ราย แต่จำนวนผู้ประสบอุทกภัยที่มากกว่า 10,000 ราย ทำให้ขณะนี้ยังมีรายชื่อที่ตกค้างอีกกว่า 5,000 ราย

ทั้งนี้นายกเทศมนตรีเทศบาลเมืองธัญบุรี ได้รับปากว่า จะเร่งดำเนินการให้แล้วเสร็จภายในวันที่ 25 ม.ค.นี้ โดยให้ชาวบ้านที่ยังไม่ได้รับเงิน ส่งเรื่องมาใหม่ ทำให้ชาวบ้านพอใจและยอมเปิดเส้นทางในที่สุด"
20/1/2012,https://www.thaipbs.or.th/news/content/60666,"กรุงเทพมหานคร ยืนยันว่า ยังไม่พบข้อร้องเรียนการจ่ายเงินเยียวยาน้ำท่วม โดยเปิดโอกาสให้ประชาชนร้องเรียนถึงสิ้นเดือนนี้ ขณะที่ปัญหาความไม่โปร่งใสเกี่ยวกับการจ่ายเงินชดเชย 5,0000 บาทให้กับชาวหมู่บ้านพฤกษา 2 อ.ธัญญบุรี จ.ปทุมธานี 1,800 ครัวเรือนยังไม่ได้รับคำตอบที่ชัดเจนเกี่ยวกับรายชื่อที่หายไป หลังธนาคารออมสิน ยืนยันว่า จ่ายเงินส่วนนี้มาให้แล้ว
ชาวหมู่บ้านพฤกษา 2 หมู่ 1 ตำบลลำผักกูด อำเภอธัญญบุรี จังหวัดปทุมธานี ได้รับสำเนารายชื่อผู้ได้รับเงินช่วยเหลือผู้ประสบอุทกภัย กรณีฉุกเฉิน 5,000 บาท จากเทศบาลเมืองธัญบุรี ซึ่งชาวบ้าน ระบุว่า จากการตรวจสอบ พบความผิดปกติในการจ่ายเงิน เนื่องจากรายชื่อผู้ได้รับเงินช่วยเหลือ ของชาวหมู่บ้านพฤกษา 2 อยู่ในช่วงลำดับที่ 1,000-3,000 บาท และ เงินส่วนนี้ก็ถูกโอนมายังธนาคารออมสิน ตั้งแต่วันที่ 5 ธันวาคม 2554
แต่การจ่ายเงินช่วยเหลือตลอดเดือนธันวาคมที่ผ่านมา กลับพบว่า มีเพียงพื้นที่ตำบลรังสิต ซึ่งมีรายชื่ออยู่ในลำดับที่ 5,000 กว่า ได้รับเท่านั้น โดยความผิดปกติและล่าช้าในการจ่ายเงินเยียวยาผู้ประสบอุทกภัย จึงเป็นสาเหตุที่ทำให้ชาวหมู่บ้านพฤกษา 2 ออกมาชุมนุมเรียกร้อง

ก่อนหน้านี้ชาวบ้านหมู่บ้านพฤกษา 2 การรวมตัวกันปิดถนนรังสิต-นครนายก เพื่อเรียกร้องให้เทศบาลเมืองธัญบุรี เร่งรัดการจ่ายเงินช่วยเหลือผู้ประสบอุทกภัยครัวเรือนละ 5,000 บาท หลังการสอบถามความคืบหน้าการจ่ายเงินช่วยเหลือไม่ได้รับคำตอบที่ชัดเจน

หลังการปิดถนนกว่า 2 ชั่วโมงนายธีรวัฒน์ หลีนวรัตน์ นายกเทศมนตรีเทศบาลเมืองธัญบุรี และ นายสมศักดิ์ บัวพันธุ์ นายอำเภอธัญบุรี ก็เข้ามาเจรจา และ รับปากจะดำเนินการให้แล้วเสร็จภายในวันที่ 25 มกราคมนี้

ขณะที่นายสมภพ ระงับทุกข์ รองปลัดกรุงเทพมหานคร เปิดเผยว่า กทม.ประกาศพื้นที่ประสบภัยพิบัติทั้งหมด 42 เขต มีผู้ประสบภัย 828,603 ครัวเรือน จ่ายเงินชดเชยไปแล้ว 235,842 ครัวเรือน ส่วนที่เหลือคาดว่าจะสามารถจ่ายเงินให้กับประชาชนได้ทั้งหมดภายในเดือนมีนาคม และ ที่ผ่านมายังไม่พบข้อร้องเรียนการจ่ายเงินเยียวยาน้ำท่วมแต่อย่างใด โดยเปิดโอกาสให้ประชาชนร้องเรียนถึงสิ้นเดือนนี้

ส่วนความคืบหน้าชาวบ้านเอื้ออาทร ซอยรัตนาธิเบศน์ จังหวัดนนทบุรี ที่มีการปิดถนน เพื่อเรียกร้องค่าชดเชย 5,000 บาทก่อนหน้านี้ ล่าสุดนายธนากร ไตรเลิศทรัพย์ แกนนำกลุ่มชาวบ้านเอื้ออาทร เปิดเผยว่า ชาวบ้านจะนัดร่วมตัวกันอีกครั้ง ในช่วงบ่ายวันที่ 22 ม.ค.นี้ ที่หมู่บ้านบางใหญ่ซิตี้ เพื่อขอความชัดเจนจากเจ้าหน้าที่อีกครั้ง พร้อมยืนยันว่า หากข้อเรียกร้องยังไม่มีความคืบหน้า ชาวบ้านก็จะรวมตัวกันปิดถนนอีกครั้ง"
23/1/2012,https://www.thaipbs.or.th/news/content/61184,"กรุงเทพมหานคร คาดว่า ต้องใช้งบประมาณราว 42 ล้านบาท ในการปรับปรุงภูมิทัศน์ทั้งสวนสาธารณะขนาดใหญ่ สวนหย่อม และ เกาะกลางถนน หลังได้รับผลกระทบจากน้ำท่วมครั้งที่ผ่านมา โดยพื้นที่ที่เสียหายมากที่สุด คือเขตดอนเมือง และ ทวีวัฒนา
นายสมชาย ฉัตรสกุลเพ็ญ รองผู้อำนวยการสำนักสิ่งแวดล้อม กรุงเทพมหานคร เปิดเผยว่า ม.ร.ว.สุขุมพันธุ์ บริพัตร ผู้ว่าราชการกรงเทพมหานคร ได้กำชับให้เร่งปรับปรุงฟื้นฟูภูมิทัศน์ในเขตพื้นที่ที่ถูกน้ำท่วมโดยเร็วเพื่อคืนความสวยงามให้กับเมืองหลวง โดยได้มอบหมายให้แต่ละสำนักงานเขต สำรวจและรวบรวมพื้นที่ความเสียหายของต้นไม้ ทั้งในสวนสาธารณะขนาดใหญ่ สวนหย่อม และบริเวณเกาะกลางถนนเพื่อจัดสรรงบประมาณให้แต่ละเขตนำไปดำเนินการ

เบื้องต้นคาดว่า จะใช้งบประมาณในการฟื้นฟูภูมิทัศน์ทั้งสิ้น 42 ล้านบาท ซึ่งสำนักสิ่งแวดล้อมเตรียมเสนอไปยังสำนักงบประมาณเพื่อพิจารณาต่อไป สำหรับพื้นที่ฝั่งตะวันออกที่ได้รับความเสียหายมากที่สุด คือ เขตดอนเมือง เนื่องจากถูกน้ำท่วมขังสูงเป็นเวลานาน ทำให้สวนหย่อมและต้นไม้ที่ปลูกไว้ตายเกือบทั้งหมด

นอกจากนี้ ยังพบว่า พื้นที่ กทม.ฝั่งตะวันตกที่ได้รับความเสียหายหนักที่สุด คือ เขตทวีวัฒนาโดยเฉพาะต้นลีลาวดีที่ปลูกไว้ตลอดแนวถนนอุทยาน หรือถนนอักษะ จำนวน 1,900 ต้น ซึ่งอาจจะถูกน้ำท่วมจนรากเน่าตายถึงเกือบร้อยละ 90 โดยสำนักสิ่งแวดล้อม จะประสานกับนักวิชาการให้เข้ามาตรวจสอบโดยละเอียดอีกครั้งว่า จะสามารถรักษาไว้ได้หรือไม่

ด้านนายพีรพล กนกวลัย ส.ก.เขตพญาไท ในฐานะคณะกรรมการรักษาความสะอาดและสิ่งแวดล้อม สภา กทม. กล่าวว่า ถนนอุทยานเป็นถนนที่มีภูมิทัศน์สวยงามอันดับต้นๆ ของ กทม.และจากการสำรวจพื้นที่ พบว่า ต้นลีลาวดีที่ปลูกมาตั้งแต่ปี 2548ได้รับความเสียหายมาก จำเป็นต้องมีการฟื้นฟูอย่างเร่งด่วนหรืออาจปลูกต้นไม้ชนิดอื่นที่ดูแลรักษาได้ง่าย และเข้ากับสภาพแวดล้อมเพื่อให้ภูมิทัศน์กลับมาสวยงามเช่นเดิม

ขณะที่นายวสันต์ มีวงษ์ โฆษก กทม.กล่าวว่า แผนฟื้นฟูหลังน้ำท่วมของ กทม.ในระยะเร่งด่วน คือการปรับปรุงระบบระบายน้ำให้มีประสิทธิภาพมากขึ้น เช่น การขุดลอกคูคลอง ท่อระบายน้ำเก็บผักตบชวา เพื่อรับมือฤดูน้ำหลากที่จะมาถึงในปีนี้ รวมทั้งจะมีการตั้งคณะกรรมการเพื่อดูแลปัญหาน้ำท่วมโดยเฉพาะส่วนโครงการลงทุนเมกะโปรเจ็กต์เกี่ยวกับการแก้ปัญหาน้ำท่วมอย่างยั่งยืนจะมีการหารือในรายละเอียดอีกครั้ง"
31/1/2012,https://www.thaipbs.or.th/news/content/62993,"การประชุมคณะรัฐมนตรีวันนี้ ( 31 ม.ค.) มีการอนุมัติปรับโครงสร้างเงินเดือนข้าราชการ โดยเฉพาะผู้จบปริญญาตรีจะได้เงินเดือน 15,000 บาทตามนโยบายรัฐบาล พร้อมยังอนุมัติการจ่ายเงินเยียวยาผู้ประสบภัยน้ำท่วมในกรุงเทพฯจำนวน 2,200 ล้านบาท โดยระหว่างการประชุมนายกรัฐมนตรีกำชับรัฐมนตรีที่เกี่ยวข้องเร่งมือผลักดันแผนเฉพาะหน้า 6 เดือนให้แล้วเสร็จ
ระหว่างการประชุม ครม.วันนี้ ( 31 ม.ค.) น.ส.ยิ่งลักษณ์ ชินวัตร นายกรัฐมนตรีย้ำรัฐมนตรีที่เกี่ยวให้เร่งแผนรับมือน้ำท่วมที่จะมาถึงใน 3-4 เดือนข้างหน้านี้ โดยสั่งการให้กรมชลประทานระบายน้ำในเขื่อน และ มอบให้นายปลอดประสพ สุรัสวดี รัฐมนตรีว่าการกระทรวงวิทยาศาสตร์และเทคโนโลยนีวางระบบเตือนภัยและทำคู่มือเตือนภัย ทั้งนี้ยังสั่งการให้นายยงยุทธ วิชัยดิษฐ รองนายกรัฐมนตรี กำชับผู้ว่ากรุงเทพมหานครเร่งขุดลอกท่อคูคลองให้แล้วเสร็จก่อนถึงช่วงฤดูฝนจะมาถึง

พร้อมกันนั้นยังได้ชี้แจงว่าคณะกรรมการยุทธศาสตร์เพื่อวางระบบการบริหารจัดการทรัพยากรน้ำ หรือ กยน. อยู่ระหว่างการหารือและหามาตรการเยียวยาการจัดสรรพื้นที่รับน้ำประมาณ 2 ล้านไร่ รวมถึงการทำทางน้ำไหลห รือ ฟลัดเวย์ ที่ย้ำว่า อาจจำเป็นต้องขุดทั้งฝั่งตะวันออกและตะวันตก ซึ่งควรช่วยกันทำความเข้าใจกับประชาชนด้วย

หลังจากนั้น ครม.ได้มีมติอนุมัติการเบิกจ่ายงบประมาณเพื่อเยียวยาผู้ได้รับผลกระทบจากเหตุน้ำท่วม ในพื้นที่กรุงเทพมหานคร ครัวเรือนละ 5,000 บาท จำนวน 621,355 ครัวเรือน ด้วยงบประมาณ รวม 2,200 ล้านบาท

และหลัง ครม.พิจารณากฎ ก.พ.ว่าด้วยเรื่องการรับเงินเดือนข้าราชการได้ลงมติเห็นชอบปรับโครงสร้างเงินเดือนข้าราชการ โดยอนุมัติย้อนหลัง วันที่ 1 มกราคม ปี 2555 และให้ปรับเพิ่มอีกในปีที่ 2 ภายในวันที่ 1 มกราคม ปี 2556 โดยคำนวณจากฐานเงินเดือนปัจจุบันของข้าราชการในแต่ระดับ คือ วุฒิปริญญาตรี 9,140 บาท ต้องปรับขึ้น 64 เปอร์เซนต์ ส่วนวุฒิปริญญาโท 12,000 บาท จะต้องปรับขึ้น 45 เปอร์เซนต์ และวุฒิปริญญาเอก 17,000 บาท ต้องปรับขึ้น 24 เปอร์เซนต์ พร้อมกำหนดหลักเกณฑ์การปรับเงินเดือนชดเชย จะต้องไม่ทำให้ผู้ซึ่งเคยได้รับเงินเดือนสูงกว่า กลายเป็นผู้ได้รับเงินเดือนต่ำกว่าผู้ดำรงตำแหน่งในแต่ละระดับ

ขณะที่ช่วงบ่ายวันนี้ส.ว. 68 คน เข้าชื่อเสนอความเห็นต่อประธานวุฒิสภา เพื่อส่งเรื่องให้ศาลรัฐธรรมนูญวินิจฉัยการตราพ.ร.ก.การปรับปรุงการบริหารหนี้เงินกู้ที่กระทรวงการคลังกู้เพื่อช่วยเหลือกองทุนเพื่อการฟื้นฟูและพัฒนาระบบสถาบันการเงิน โดยนายคำนูณ สิทธิสมาน ส.ว.สรรหา แสดงความมั่นใจว่าการตรากฎหมายไม่เป็นไปตามรัฐธรรมนูญ ทั้งกรณีตัวเลขหนี้สาธารณะ การจัดสรรงบเพื่อฟื้นฟูประเทศ และความจำเป็นเร่งด่วน"
4/2/2012,https://www.thaipbs.or.th/news/content/63986,"รองผู้ว่าราชการกรุงเทพมหานครยอมรับเป็นห่วงพื้นที่เดิมที่เคยน้ำท่วมกำชับสำนักระบายน้ำ กทม.เร่งขุดลอกคลองเพื่อพร่องน้ำรองรับปริมาณน้ำฝน และ น้ำหลากให้ทันก่อนพฤษภาคมนี้ พร้อมวอนขอประชาชนมั่นใจระบบการบริหารจัดการน้ำของกรุงเทพมหานครสามารถรองรับปริมาณน้ำฝนได้
นายวัลลภ สุวรรณดี รองผู้ว่าราชการกรุงเทพมหานคร ประชุมแผนงานและติดตามเร่งรัดการดำเนินงานเกี่ยวกับการป้องกันและแก้ไขปัญหาน้ำท่วมร่วมกับสำนักระบายน้ำ กรุงเทพมหานคร โดยยอมรับว่า เป็นห่วงพื้นที่เดิมที่เคยถูกน้ำท่วมเมื่อปีที่ผ่านมา ทั้งพื้นที่ฝั่งตะวันออก และตะวันตก ทั้งนี้ได้กำชับให้หน่วยงานที่เกี่ยวข้องเร่งดำเนินการขุดลอกคลอง เพื่อพร่องน้ำรับปริมาณน้ำฝน โดยเฉพาะสำนักระบายน้ำ เร่งดำเนินการขุดลอกคลองสายหลักจำนวน 29 คลอง เพื่อเปิดทางน้ำไหลสะดวก และให้ประสานไปยังกองทัพบก เข้ามาสนับสนุนการขุดลอกคลองของกทม. เพื่อไม่ให้เกิดความซ้ำซ้อน

นอกจากนี้ได้จ้างกรมราชทัณฑ์ล้างท่อทำความสะอาดในถนนสายหลักและซอยย่อยในกรุงเทพมหานครด้านเหนือ ตะวันออก ใต้ และฝั่งธนบุรี จำนวน 277 สาย ความยาวรวม 964,842 เมตร โดยเฉพาะบริเวณถนนสายหลักให้เสร็จภายในเดือน พ.ค.นี้

ส่วนที่มีการคาดการณ์ว่าฤดูฝนจะมาเร็ว และ มีปริมาณน้ำฝนมากในช่วงเดือนมกราคมถึงเดือนมีนาคม รองผู้ว่าราชการกรุงเทพมหานคร ยืนยันว่า หากปริมาณน้ำฝนไม่เกิน 60 มิลลิเมตร เชื่อมั่นว่า ระบบการระบายน้ำของกรุงเทพมหานครจะสามารถรองรับปริมาณน้ำฝนได้ แต่บางพื้นที่อาจต้องใช้เวลาระบายน้ำค่อนข้างนาน

อย่างไรก็ตามขอให้ประชาชนอย่าวิตกกังวล กทม. เตรียมความพร้อมรับมือกับปัญหา โดยให้สำนักงานเขตทุกเขตตรวจสภาพความพร้อมของอุปกรณ์ และ เครื่องสูบน้ำต่างๆ ให้มีประสิทธิภาพพร้อมใช้งานตลอด 24 ชั่วโมงเชื่อว่า ไม่น่าจะเกิดปัญหาและอุปสรรคเหมือนเช่นปีที่ผ่านมา"
6/2/2012,https://www.thaipbs.or.th/news/content/64288,"วิกฤตน้ำท่วมยังส่งผลกระทบต่อภาคธุรกิจ ล่าสุดกระทรวงพาณิชย์เปิดเผยตัวเลข ระบุเดือนมกราคมมีภาคเอกชนจดทะเบียนยกเลิกธุรกิจเพิ่มขึ้นถึงร้อยละ 79 เมื่อเทียบกับเดือนมกราคมของปีที่แล้ว
เดือนมกราคมที่ผ่านมากระทรวงพาณิชย์เปิดเผยถึงตัวเลขธุรกิจที่มีการจดทะเบียนขอยกเลิกกิจการทั้งหมด 1,094 ราย เพิ่มขึ้นจากช่วงเดียวกันของปีก่อน 484 ราย หรือ เพิ่มขึ้นถึง 79 เปอร์เซ็นต์ นายศิริวัฒน์ ขจรประศาสน์ รัฐมนตรีช่วยว่าการกระทรวงพาณิชย์ ระบุว่า ปัจจัยที่ทำให้ธุรกิจต้องเลิกกิจการ มาจากผลกระทบน้ำท่วมทั้งทางตรงและทางอ้อม โดยประเภทธุรกิจที่เลิกกิจการมากที่สุด 3 อันดับแรก คือ ธุรกิจก่อสร้างอาคารทั่วไป บริการนันทนาการ และอสังหาริมทรัพย์

ทั้งนี้สถิติจดทะเบียนเลิกธุรกิจในปี2554 มีจำนวน 10,400 ราย เพิ่มขึ้นจากปีก่อนหน้า 3,150 ราย หรือร้อย 43 ปัจจุบันมีจำนวนนิติบุคคลอยู่ทั่วประเทศ ทั้งสิ้น 505,579 ราย

ขณะที่การจดทะเบียนธุรกิจใหม่ในเดือนมกราคม2555 มีผู้ยื่นขอจด 5,087 ราย ลดลงจากเดือนมกราคมของปีก่อน ร้อยละ 4 ส่วนสถิติจดทะเบียนจัดตั้งธุรกิจ ในปี 2554 มีจำนวน 55,403 ราย เพิ่มขึ้นจากปีก่อน 4,627 ราย หรือร้อยละ 9

กระทรวงพาณิชย์ประเมินว่าภาคธุรกิจจะเริ่มฟื้นตัวในไตรมาสแรก และ จะเริ่มกลับมาสู่สภาวะปกติได้ในไตรมาสที่ 2 ซึ่งฟื้นตัวได้เร็วกว่าที่คาดการณ์ไว้ พร้อมตั้งเป้าจะมีธุรกิจจดทะเบียนใหม่ในปีนี้ 60,000 ราย โดยธุรกิจเด่น ยังเป็นธุรกิจที่เกี่ยวเนื่องกับการฟื้นฟูผลกระทบจากน้ำท่วม"
6/2/2012,https://www.thaipbs.or.th/news/content/64289,"กรุงเทพมหานครถูกตัดงบประมาณบริหารจัดการน้ำท่วมจากรัฐบาลจำนวน 141 ล้านบาท และจนถึงขณะนี้ ยังไม่มีการโอนงบประมาณให้กับกรุงเทพมหานครแต่อย่างใด
นายธีระชน มโนมัยพิบูลย์ รองผู้ว่าราชการกรุงเทพมหานคร ระบุว่า ยังไม่ได้รับงบประมาณที่รัฐบาลจัดสรรให้กับ กทม.จำนวนกว่า 1,900 ล้านบาทเพื่อใช้สำหรับการบริหารจัดการน้ำ ซึ่งนอกจากยังไม่ได้รับงบประมาณแล้ว ในการประชุมร่วมกับหน่วยงานที่เกี่ยวข้องเมื่อวันที่ 1 กุมภาพันธ์ที่ผ่านมา กทม.ยังถูกตัดงบประมาณลงอีก 141 ล้านบาททำให้เหลืองบที่จะได้รับเพียง 1,823 ล้านบาท

โดยระหว่างการรองบประมาณจากรัฐบาล กทม.จะจัดเตรียมเอกสารการจัดซื้อจัดจ้างของโครงการต่างๆ เกี่ยวกับการบริหารจัดการน้ำไว้ให้พร้อม เมื่องบประมาณได้รับการอนุมัติจะดำเนินการทันที แต่ในส่วนของการดำเนินการขุดลอกคลอง และ ทำความสะอาดท่อระบายน้ำจะเดินหน้าไปก่อนโดยใช้งบประมาณของ กทม.ที่มีอยู่

รองผู้ว่าราชการกรุงเทพมหานครยังยืนยันการจ่ายเงินเยียวยาผู้ประสบอุทกภัยครัวเรือนละ 5,000 บาทว่า เป็นไปตามกระบวนการ และ ไม่ได้ล่าช้าตามที่นางฐิติมา ฉายแสง รองเลขาธิการนายกรัฐมนตรี และรักษาการโฆษกประจำสำนักนายกรัฐมนตรีกล่าวหา โดยมีเอกสารบันทึกการจัดสรรงบประมาณลงวันที่ 28 ธันวาคม 2554 ซึ่ง กทม.ได้ของบประมาณเพิ่มเติมในการเยียวยาอีก 400,000 ราย ใน 12 เขต และได้ขอขยายเวลา พร้อมนำเรื่องเข้าที่ประชุมคณะรัฐมนตรี เพื่อขอความเห็นชอบในวันที่ 31 มกราคม 255

ทั้งนี้เรียกร้องผู้ที่ออกมากล่าวหาการทำงานของ กทม.ให้ตรวจสอบข้อเท็จจริงอย่างละเอียดก่อน รวมทั้งขอความเป็นธรรมให้กับข้าราชการประจำที่ปฏิบัติงานเพื่อช่วยเหลือประชาชนอย่างเต็มที่ด้วย

 "
8/2/2012,https://www.thaipbs.or.th/news/content/64804,"การฟื้นฟูนิคมอุตสาหกรรมทั้ง 7 แห่ง หลังเผชิญกับวิกฤตน้ำท่วมยังคงเป็นไปอย่างล่าช้า โดยขณะนี้มีโรงงานในนิคมอุตสาหกรรม กลับมาผลิตได้เพียงร้อยละ 29 จากที่กระทรวงอุตสาหกรรมตั้งเป้าร้อยละ 60-70
กระทรวงอุตสาหกรรม เปิดเผยว่า มีโรงงาน 838 โรงงานในเขตอุตสาหกรรมทั้ง 7 แห่งที่ต้องหยุดประกอบกิจการ และ โดยภาพรวม มีโรงงานที่สามารถกลับมาฟื้นฟูสายพานการผลิตได้เพียงร้อยละ 29 เท่านั้น จากที่ตั้งเป้าหมายไว้ในสิ้นเดือนมีนาคมนี้ ควรจะมีโรงงานที่สามารถฟื้นฟูได้อยู่ที่ร้อยละ 60-70

นายวิฑูรย์ สิมะโชคดี ปลัดกระทรวงอุตสาหกรรม บอกว่า ขณะนี้ได้ให้ผู้บริหารระดับสูงของกระทรวงอุตสาหกรรมตรวจสอบข้อเท็จจริง กรณีมีโรงงานบางส่วนที่นิคมอุตสาหกรรมสหรัตนนครเลิกกิจการ แต่ยืนยันว่า นิคมอุตสาหกรรมอื่น ๆ ยังไม่มีโรงงานเลิกกิจการ โดยมีบางโรงงานเข้าใช้บริการศูนย์พักพิงอุตสาหกรรมที่ตลาดโรงเกลือ ประตูน้ำพระอินทร์ จังหวัดพระนครศรีอยุธยา เพื่อผลิตสินค้าและเป็นออฟฟิศชั่วคราว

สำหรับแผนการจัดทำเขื่อนป้องกันน้ำท่วม ยืนยันว่า ส่วนใหญ่จะเสร็จสิ้นในเดือนสิงหาคมตามเป้าหมายเดิม ซึ่งน่าจะทันฤดูฝน ยกเว้นเขตประกอบการอุตสาหกรรมแฟคตอรี่แลนด์ ที่ไม่มีนโยบายทำเขื่อนป้องกันน้ำท่วม เพราะมั่นใจในศักยภาพสามารถรับน้ำได้

หลังจากนี้กระทรวงอุตสาหกรรมจะประสานกับกระทรวงการคลังดำเนินการเรื่องการกู้เงินของนิคมอุตสาหกรรม โดยกระทรวงรับรองแบบแปลนก่อสร้างเขื่อนทั้งหมดแล้ว ซึ่งนิคมอุตสาหกรรมจะยื่นแบบแปลนขอกู้เงินจากธนาคารออมสิน"
10/2/2012,https://www.thaipbs.or.th/news/content/65427,"นายกฯกล่าวเปิดงานรักเมืองไทยฯขอบคุณทุกหน่วยงานที่ร่วมฝ่าฟันวิกฤตน้ำท่วมมาด้วยกัน ซึ่งภารกิจยังไม่สำเร็จต้องเตรียมรับมือน้ำท่วมในปีนี้อีกด้วย พร้อมย้ำในยามวิกฤตเป็นเครื่องพิสูจน์ว่าคนไทยร่วมแรงร่วมใจจะทำให้วิกฤตผ่านพ้นไปได้
  

<"""">
  
<"""">
ผู้สื่อข่าวรายงานว่า วันนี้ (10 ก.พ.) เมื่อเวลา 17.40 น.ที่ทำเนียบรัฐบาล น.ส.ยิ่งลักษณ์ ชินวัตร นายกรัฐมนตรีและคณะรัฐมนตรี ได้ต้อนรับ พล.อ.เปรม ติณสูลานนท์ ประธานองคมนตรีแล ะรัฐบุรุษ ที่ให้เกียรติมาเป็นประธานเปิดงาน ""รักเมืองไทย เดินหน้าประเทศไทย"" ที่รัฐบาลจัดขึ้น

โดยผู้มาร่วมงาน ประกอบด้วย คณะองคมนตรี คณะรัฐมนตรี คณะทูตานุทูต ผบ.เหล่าทัพ ประธานศาล ประธานองค์กรอิสระ ตลอดจนคณะกรรมการยุทธศาสตร์เพื่อวางระบบการบริหารจัดการทรัพยากรน้ำ (กยน.) คณะกรรมการยุทธศาสตร์เพื่อการฟื้นฟูและสร้างอนาคตประเทศ (กยอ.) และนักธุรกิจกว่า 500 คน  โดยมีการถ่ายทอดสดผ่านทางสถานีโทรทัศน์โมเดิร์นไนน์ ( ช่อง 9) และ สถานีวิทยุโทรทัศน์แห่งประเทศไทย ( ช่อง 11) เพื่อให้ประชาชนได้ร่วมรับชมการแสดงดนตรีเยาวชนยะลาซิมโฟนีออร์เคสตร้า วงดุริยางค์ไทยแลนด์ฟิลฮาร์โมนิค พร้อมด้วยนักร้องประสานเสียงของวิทยาลัยดุริยางคศิลป์ มหาวิทยาลัยมหิดล และ วงดุริยางค์ซิมโฟนีออร์เคสตร้าของเหล่าทัพ ซึ่งใช้เวลาประมาณ 1 ชั่วโมง 30 นาที พร้อมกันทั่วประเทศ

  

<"""">
  
<"""">
ต่อมา นายกรัฐมนตรี ได้กล่าวถึงวัตถุประสงค์ของการจัดงาน ""รักเมืองไทย เดินหน้าประเทศไทย"" ว่า ตั้งแต่ช่วงกลางปีต่อเนื่องมาจนถึงปลายปีที่แล้ว ประเทศไทยต้องเผชิญกับภัยธรรมชาติร้ายแรง เป็นมหาอุทกภัยครั้งใหญ่ที่ไม่เคยปรากฏมาก่อนในประวัติศาสตร์ชาติไทย ส่งผลกระทบในวงกว้างครอบคลุมพื้นที่หลายสิบจังหวัด สร้างความเสียหายเป็นมูลค่าหลายแสนล้านบาท และมีผู้ประสบภัยนับล้านคนที่ได้รับผลกระทบทั้งด้านกายภาพและสภาวะจิตใจ ประสบการณ์อันเลวร้ายที่เกิดขึ้นต่อผู้ประสบภัยนั้น เป็นความทุกข์ร่วมของคนไทยทุกคน

ในสภาวะวิกฤตและความตึงเครียด คนไทยได้แสดงความกล้าหาญ อดทน ระดมทั้งกำลังและสติปัญญาในการเผชิญกับการไหลหลากของกระแสน้ำ ทั้งเพื่อรักษาไว้ซึ่งชีวิต บ้านเรือน ทรัพย์สิน ตลอดจนวิถีการดำรงชีพของครอบครัวและชุมชน และที่น่าชื่นชมภูมิใจที่สุด คือ ความร่วมมือร่วมใจของประชาชนคนไทยทุกคน บริษัทห้างร้าน หน่วยราชการพลเรือน ทหาร และตำรวจ องค์กรต่าง ๆ ทั้งในระดับชาติและท้องถิ่น รวมถึงมิตรประเทศ พลังของความสมัครสมานสามัคคีนั้น ทำให้เราสามารถฝ่าฟันวิกฤตมาได้ และความมีน้ำใจของคนไทยก็ได้ประจักษ์แก่สายตาชาวโลก

  

<"""">
  
<"""">
นายกรัฐมนตรี กล่าวอีกว่า รัฐบาลขอถือโอกาสนี้ขอบพระคุณคนไทยทุกคน เจ้าหน้าที่ของภาครัฐ ภาคเอกชน ภาคธุรกิจองค์กรการกุศล อาสาสมัครผู้มีจิตอาสา รวมถึงเพื่อนของเราจากต่างประเทศ ไม่ว่าจะเป็นรัฐบาลต่างประเทศ ผู้ประกอบการ นักธุรกิจ หรือแม้กระทั่งนักท่องเที่ยวจากต่างประเทศ เราได้พิสูจน์ให้เห็นแล้วว่า ความพร้อมเพรียงร่วมใจกัน ความอดทนไม่ย่อท้อ ความมีน้ำใจไมตรี ล้วนเป็นพลังที่สำคัญ เป็นเรี่ยวเป็นแรงของคนไทยที่ทำให้เกิดความมั่นใจว่า ไม่ว่าจะเกิดภยันตรายใด ๆ ในอนาคต ประชาชนคนไทยและแผ่นดินเกิดของเราจะยังคงดำรงอยู่และสามารถก้าวเดินต่อไปอย่างมั่นคง เพื่อลูกหลานของเราทุกคน ในขณะเดียวกันภารกิจในการฟื้นฟูประเทศยังไม่เสร็จสิ้น พลังของคนไทยทุกหมู่เหล่า

โดยเฉพาะท่านผู้มีเกียรติที่มาอยู่ ณ ที่นี้ ซึ่งถือเป็นบุคคลที่มีความสำคัญ ในการขับเคลื่อนองคาพยพต่าง ๆ ของประเทศ มีหน้าที่ระดมสรรพกำลัง ร่วมมือร่วมใจกันดำเนินงานโครงการแผนงานต่าง ๆ ซึ่งรัฐบาลได้นำแนวทางตามพระราชดำริมากำหนดวิธีในการแก้ไขปัญหาและป้องกันภัย เพื่อให้คนไทยทุกคนคืนสู่วิถีชีวิตที่ปกติ สร้างความเชื่อมั่นแก่นักลงทุนทั้งในและต่างประเทศให้คลายความกังวลต่อภัยพิบัติที่อาจกลับมาเยือน และเตรียมพร้อมรับมือสถานการณ์ในภายภาคหน้า

หลังจากการแสดงดนตรีได้เสร็จสิ้นในเวลาประมาณ 20.00 น. พล.อ.เปรม ติณสูลานนท์ ประธานองคมนตรีและรัฐบุรุษ ในฐานะประธานฯ ได้มอบช่อดอกไม้ให้ผู้ควบคุมวงดนตรี และ กล่าวแสดงความชื่นชม ก่อนเดินทางกลับ

 "
11/2/2012,https://www.thaipbs.or.th/news/content/65551,"ผู้นำฝ่ายค้านในสภาผู้แทนราษฎรเรียกร้องให้รัฐบาลเร่งชี้แจงแผนบริหารจัดการน้ำ หลังพบว่า ประชาชนเริ่มหวั่นเกรงต่อผลกระทบที่จะตามมา ขณะที่นายกรัฐมนตรียืนยันที่จะทำความเข้าใจกับประชาชน พร้อมยืนยันที่จะดูแลเยียวยาผู้ได้รับผลกระทบอย่างทั่วถึง
ระหว่างจัดรายการ ""รัฐบาลยิ่งลักษณ์พบประชาชน"" น.ส.ยิ่งลักษณ์ ชินวัตร นายกรัฐมนตรี กล่าวยืนยันถึงศักยภาพและประสิทธิภาพการทำงานขององค์การบริหารจัดการน้ำที่จะสร้างเอกภาพให้สามารถรับมือกับสถานการณ์น้ำในปีนี้ได้ และ แม้จะไม่สามารถป้องกันได้ทุกพื้นที่ แต่มั่นใจว่า น้ำจะท่วมน้อยกว่าปี 2554 และ จะดูแลเยียวยาผู้ได้รับผลกระทบอย่างเต็มที่

ขณะที่นายอภิสิทธิ์ เวชชาชีวะ ผู้นำฝ่ายค้านในสภาผู้แทนราษฎรเรียกร้องให้รัฐบาลเปิดเผยแผนบริหารจัดการน้ำให้ชัดเจน เพราะขณะนี้ประชาชนในพื้นที่ต่าง ๆ เริ่มรู้สึกหวั่นเกรงต่อสถานการณ์น้ำ และ ผลกระทบจากแผนบริหารจัดการน้ำ โดยเฉพาะพื้นที่รองรับน้ำ 2 ล้านไร่

เมื่อช่วงเช้าวันนี้ ( 11 ก.พ.) นายกรัฐมนตรียังได้เรียกรัฐมนตรีที่เกี่ยวข้องและเลขาธิการคณะรัฐมนตรี รวมถึงสำนักงบประมาณหารือก่อนการลงพื้นที่ติดตามการแก้ไขปัญหาอุทกภัยในจังหวัดต่าง ๆ ส่วนกำหนดการลงพื้นที่ของนายกรัฐมนตรี ระหว่างวันที่ 13-17 กุมภาพันธ์นี้แบ่งเป็นการดูปัญหาพื้นที่ต้นน้ำ โดยจะสำรวจ 12 เขื่อนที่จะทำหน้าที่ชะลอน้ำ , พื้นที่กลางน้ำ ดูข้อเท็จจริงในพื้นที่รับน้ำ 2 ล้านไร่ ส่วนพื้นที่ปลายน้ำจะต้องลงไปประสานการขุดลอกคูคลอง 48 คลองเพื่อทำหน้าที่ระบายน้ำ"